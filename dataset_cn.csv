기사 제목,발행일,내용,언론사,출처
"Pechino vuole una tv sempre più patriottica: ""Basta show volgari e attori effeminati""",03 SETTEMBRE 2021,"Ci vuole “un’atmosfera patriottica”. E nell’ennesima puntata di nuove regole e divieti ora la lunga mano del Partito si poserà anche sul telecomando di casa di milioni di cinesi. A “ripulire” l’industria dell’intrattenimento ci ha pensato l’Amministrazione nazionale per la radio e la televisione in un documento in otto punti. Basta con quei programmi dai contenuti “distorti”. Basta con gli show costruiti attorno agli scandali, all’ostentazione e a quei personaggetti “volgari” diventati famosi sul web, “immorali” e dalle “posizioni politiche errate”. Basta con quei giovani dallo “stile effeminato”, i niang pao, dalla pelle bianca come la porcellana e gli occhi di perla, per niente “macho”. Basta con i contratti a troppi zeri, con le clausole farlocche e con l’evasione fiscale delle star. Basta con le classifiche dei cantanti e degli attori per idolatrare i propri beniamini e con il televoto durante gli show che porta a comportamenti “irrazionali”. Ci vuole più enfasi nei programmi per la “cultura cinese tradizionale, la cultura rivoluzionaria e socialista”. Bisogna stabilire un “corretto standard di bellezza”. Insomma, basta con quella certa industria pop che secondo Pechino ha promosso una cultura malsana delle celebrità. 

Le future generazioni vanno forgiate anche attraverso quello che guardano in tv e il Partito teme che questa cultura “tossica” cresciuta negli ultimi anni avveleni le menti dei giovani cinesi, li isoli dalla società e li privi della loro mascolinità. 

Complici i format importati in particolare dalla Corea del Sud, e adattati al mercato con caratteristiche cinesi che hanno fatto crescere nel pubblico più giovane una sorta di ossessione per i nuovi idoli del piccolo schermo, ora il Partito ha deciso di dare una bella ripulita. Anche sulla scia degli scandali degli ultimi mesi.


La settimana scorsa tutti i film della miliardaria attrice Zhao Wei, tra i volti più famosi di Cina, sono spariti dal web. Introvabili su qualsiasi sito. Il motivo? Pare che lei e il marito si siano intascati varie tasse non dichiarate. Lo stesso è successo all’idolo dei ragazzini Zhang Zhehan, dopo che era ricomparso un vecchio selfie dell’attore di tre anni fa davanti al santuario scintoista di Yasukuni in Giappone che ospita le anime dei soldati morti per la Patria: offesa enorme per la Cina che l’invasione giapponese la subì. Aggiungiamoci poi gli altri scandali, come quello di Zheng Shuang, già messa nella lista nera all’inizio di quest’anno per un caso di maternità surrogata, e recentemente accusata di aver nascosto al fisco l’equivalente di quasi 40 milioni di euro. E poi le accuse e il successivo arresto, per presunto strupro, del cantante e attore Kris Wu. 

In una intrusione che non si vedeva da molti anni, dopo i videogiochi ora tocca alle “celebrities”, ai reality e alle nuove star. La mano del Partito si è già posata sul telecomando di casa. E ha cambiato canale.",la repubblica,https://www.repubblica.it/esteri/2021/09/03/news/pechino_vuole_una_tv_sempre_piu_patriottica_basta_show_volgari_e_attori_effeminati_-316262685/?ref=search
Uomini e amori quei sentimenti proibiti e puniti,29 agosto 2021,"Due orfani, Dieyi e Xiaulou, entrano nell'accademia dell'Opera di Pechino.

L'addestramento è durissimo, ma alla fine i giovani si perfezionano nei ruoli che rivestiranno per sempre sul palcoscenico: il primo la parte, en travesti, della concubina; il secondo quella del re. Omosessuale, Dieyi è innamorato dell'altro, che però non lo ricambia e sposa la bella prostituta Juxian. Attraverso le loro storie personali, il film del 1993 Addio mia concubina (alle 21.15 su Cielo) ripercorre un cinquantennio di storia della Cina, incluse la seconda guerra mondiale, la vittoria dei comunisti e la rivoluzione culturale. Clima, quest'ultimo, in cui i custodi del ""politically correct"" dell'epoca impongono la propria ortodossia, inducendo i protagonisti a denunciarsi a vicenda: l'uno rivela l'omosessualità dell'amico, che contrattacca denunciandone la moglie come prostituta. In realtà è proprio la donna (la interpreta la star cinese Gong Li, celebre negli anni 90 anche presso il pubblico occidentale) il character più nobile e positivo della storia, per il modo in cui resta a fianco dei due uomini anche nei momenti più difficili.

Diretto dall'eccellente Chen Kaige e vincitore del Grand Prix a Cannes, il film fu, a più riprese, bandito dagli schermi cinesi: ufficialmente a causa di un episodio di suicidio ma anche per le tematiche omosex, che non piacquero alle autorità. A dire il vero è abbastanza sorprendente, data la rigidità politica degli anni in cui fu prodotto, un film che rappresenta la storia moderna della Cina attraverso il privato di due protagonisti dell'Opera, forma d'arte antica e iper-ritualizzata che ben poco sembra avere a che fare con un Paese in profonda trasformazione. Ma sta proprio qui l'abilità di Kaige: che, sposando l'epos storico con situazioni da soap opera, rende il tutto credibile e coinvolgente.

Oltre a usare un linguaggio cinematografico di raro splendore visivo, tale da superare ogni dubbio sulla liceità della forma drammaturgica.",la repubblica,https://translate.google.com/?sl=it&tl=ko&text=Due%20orfani%2C%20Dieyi%20e%20Xiaulou%2C%20entrano%20nell%27accademia%20dell%27Opera%20di%20Pechino.%0A%0AL%27addestramento%20%C3%A8%20durissimo%2C%20ma%20alla%20fine%20i%20giovani%20si%20perfezionano%20nei%20ruoli%20che%20rivestiranno%20per%20sempre%20sul%20palcoscenico%3A%20il%20primo%20la%20parte%2C%20en%20travesti%2C%20della%20concubina%3B%20il%20secondo%20quella%20del%20re.%20Omosessuale%2C%20Dieyi%20%C3%A8%20innamorato%20dell%27altro%2C%20che%20per%C3%B2%20non%20lo%20ricambia%20e%20sposa%20la%20bella%20prostituta%20Juxian.%20Attraverso%20le%20loro%20storie%20personali%2C%20il%20film%20del%201993%20Addio%20mia%20concubina%20(alle%2021.15%20su%20Cielo)%20ripercorre%20un%20cinquantennio%20di%20storia%20della%20Cina%2C%20incluse%20la%20seconda%20guerra%20mondiale%2C%20la%20vittoria%20dei%20comunisti%20e%20la%20rivoluzione%20culturale.%20Clima%2C%20quest%27ultimo%2C%20in%20cui%20i%20custodi%20del%20%22politically%20correct%22%20dell%27epoca%20impongono%20la%20propria%20ortodossia%2C%20inducendo%20i%20protagonisti%20a%20denunciarsi%20a%20vicenda%3A%20l%27uno%20rivela%20l%27omosessualit%C3%A0%20dell%27amico%2C%20che%20contrattacca%20denunciandone%20la%20moglie%20come%20prostituta.%20In%20realt%C3%A0%20%C3%A8%20proprio%20la%20donna%20(la%20interpreta%20la%20star%20cinese%20Gong%20Li%2C%20celebre%20negli%20anni%2090%20anche%20presso%20il%20pubblico%20occidentale)%20il%20character%20pi%C3%B9%20nobile%20e%20positivo%20della%20storia%2C%20per%20il%20modo%20in%20cui%20resta%20a%20fianco%20dei%20due%20uomini%20anche%20nei%20momenti%20pi%C3%B9%20difficili.%0A%0ADiretto%20dall%27eccellente%20Chen%20Kaige%20e%20vincitore%20del%20Grand%20Prix%20a%20Cannes%2C%20il%20film%20fu%2C%20a%20pi%C3%B9%20riprese%2C%20bandito%20dagli%20schermi%20cinesi%3A%20ufficialmente%20a%20causa%20di%20un%20episodio%20di%20suicidio%20ma%20anche%20per%20le%20tematiche%20omosex%2C%20che%20non%20piacquero%20alle%20autorit%C3%A0.%20A%20dire%20il%20vero%20%C3%A8%20abbastanza%20sorprendente%2C%20data%20la%20rigidit%C3%A0%20politica%20degli%20anni%20in%20cui%20fu%20prodotto%2C%20un%20film%20che%20rappresenta%20la%20storia%20moderna%20della%20Cina%20attraverso%20il%20privato%20di%20due%20protagonisti%20dell%27Opera%2C%20forma%20d%27arte%20antica%20e%20iper-ritualizzata%20che%20ben%20poco%20sembra%20avere%20a%20che%20fare%20con%20un%20Paese%20in%20profonda%20trasformazione.%20Ma%20sta%20proprio%20qui%20l%27abilit%C3%A0%20di%20Kaige%3A%20che%2C%20sposando%20l%27epos%20storico%20con%20situazioni%20da%20soap%20opera%2C%20rende%20il%20tutto%20credibile%20e%20coinvolgente.%0A%0AOltre%20a%20usare%20un%20linguaggio%20cinematografico%20di%20raro%20splendore%20visivo%2C%20tale%20da%20superare%20ogni%20dubbio%20sulla%20liceit%C3%A0%20della%20forma%20drammaturgica.&op=translate
"Cina, le scuse della fotografa per gli ""occhi spettrali"" dello scatto Dior: ""Sono stata immatura e ignorante""",24 NOVEMBRE 2021,"Come spesso accade, dopo le polemiche è arrivata la sessione di autocritica. E come sempre più spesso accade oggi, è arrivata via social. ""Sono stata immatura e ignorante. Studierò di più la storia e migliorerò la mia ideologia"". Firmato Chen Ma, la fotografa di livello internazionale che la scorsa settimana aveva fatto infuriare più di qualche cinese per uno scatto che ritraeva una ragazza asiatica in abiti tradizionali che regge tra le mani una borsa Dior.

""Sono nata e cresciuta in Cina, amo profondamente il mio Paese. E come artista sono consapevole della responsabilità che ho nel documentare la cultura cinese e mostrare la bellezza attraverso il mio lavoro"", ha scritto Chen su Weibo.

La fotografia della discordia era stata esposta durante l'evento Lady Dior al West Bund Art Centre di Shanghai e dopo un editoriale sul quotidiano di Stato Beijing Daily dal titolo ""È così che Dior vede la donna asiatica?"", l'esercito dei nazionalisti da tastiera si era scatenato contro la maison francese.

""Occhi spettrali, viso cupo e copriunghie risalenti alla dinastia Qing. Per anni, dalla prospettiva occidentale, le donne asiatiche sono sempre state ritratte con occhi piccoli e lentiggini, ma il modo cinese di apprezzare l'arte e la bellezza non può essere distorto in questo modo"", scriveva il quotidiano di Pechino.

Risultato: Dior aveva ritirato la foto e ora lo stesso marchio di moda, sempre su Weibo, ha voluto chiarire che ""come sempre, rispetta i sentimenti del popolo cinese. Se si verificano errori, dobbiamo essere disponibili a ricevere suggerimenti e correggerli in tempo"", aggiungendo che la fotografia, comunque, non faceva parte di nessuna campagna pubblicitaria.

""Indica la loro intenzione  - riferendosi sia alla maison francese sia alla fotografa - di umiliare le donne cinesi e di distorcere la cultura cinese"", aveva rincarato la dose la settimana scorsa poi il China Women's News, voce della semi-governativa All-China Women's Federation.

Su Weibo, la versione cinese di Twitter, ancora peggio. ""L'Occidente non tratta mai gli asiatici come esseri umani. Com'è orribile la cultura occidentale"". ""Un'atmosfera inquietante"", scriveva qualcun altro. Ora le scuse. Pace fatta?",la repubblica,https://www.repubblica.it/esteri/2021/11/24/news/cina_fotografia_christian_dior-327662390/?ref=search
I rivoluzionari d'Asia contro Mulan,09 SETTEMBRE 2020,"E pensare che a Oriente Mulan deve ancora uscire. A tre giorni dal debutto nei cinema d’Asia, previsto per venerdì, il multimiliardario film Disney sull’eroina guerriera della Cina imperiale è già una delle pellicole più controverse della storia. La qualità artistica non c’entra: la polemica attorno al remake del cartone del 1998, questa volta con attori in carne e ossa, è tutta politica. Perché per i volponi del marketing Disney la scelta di soggetto e cast, tutto asiatico, è un inno d’amore verso la Cina e il suo botteghino, destinato a diventare il più ricco del mondo. Ai tanti oppositori del regime comunista questo già non andava giù, ma l’ostilità per Mulan si è impennata la scorsa estate durante le proteste di Hong Kong, quando la protagonista Liu Yifei, sinoamericana, ha preso posizione a favore della polizia. E in queste ore sul fuoco è arrivata altra benzina, quando in Occidente, dove il film è uscito lo scorso weekend in streaming, qualcuno ha notato che nei titoli di coda i produttori ringraziano otto diverse autorità dello Xinjiang, la provincia cinese dove è in corso una campagna di rieducazione forzata sulla minoranza musulmana degli uighuri. La notizia che la pellicola è stata girata proprio nei luoghi di quella che molti denunciano come una violazione dei diritti umani, e che i funzionari protagonisti della repressione si beccano un “grazie” in mondovisione, ha moltiplicato gli inviti a #BoicottareMulan. La campagna contro il film è virale, lanciata dal campo democratico di Hong Kong e amplificata da forze ostili al regime cinese di mezza Asia, dai democratici di Taiwan agli studenti della protesta thailandese. Una campagna che però dentro il Dragone sta generando una mobilitazione nazionalista uguale e contraria, con cittadini pronti a respingere le critiche presentandosi in massa al cinema.

Così Mulan, la ragazza che per difendere il suo popolo sfida le convenzioni della Cina del sesto secolo e diventa guerriera, si è trasformata in un simbolo tutto diverso. In lei, c’è il cambio di atteggiamento di Hollywood nei confronti degli spettatori del Dragone, mercato chiave per il futuro dell’industria. Produttori e registi per cui il “cinese” è stato a lungo il cattivo, spesso con stereotipi sul pericolo giallo, si sono all’improvviso convertiti ai film di soggetto orientale: dopo Crazy Rich Asians, prima pellicola con cast tutto asiatico, ora è la volta di Mulan. La prima versione a cartone animato del 1998 presentava una visione molto rozza della Cina, dove non a caso ha fatto flop; questa riedizione invece è pensata per conquistarla, da qui le riprese sul territorio del Dragone e un cast cinese almeno d’origine, dalla superstar Gong Li alla giovane Liu Yifei, Mulan.

Il problema è che per essere distribuito in Cina un film deve ottenere l’approvazione della censura comunista. Dunque evitare ogni riferimento sgradito. Negli ultimi mesi molti hanno iniziato a denunciare l’autocensura preventiva di Hollywood, un tempo capace di produrre film scomodi come Sette anni in Tibet e oggi letteralmente teorizzata dal poter scatenare le ire di Pechino o dei suoi cittadini. A luglio nientemeno che il procuratore generale americano William Barr ha puntato il dito contro Disney, accusandola di “inchinarsi” davanti alla Cina. Nel caso di Mulan, mega produzione da 200 milioni di dollari che nasce guardando proprio a quel mercato, non si può neppure indicare specifiche autocensure, ogni particolare è stato passato fin dall’inizio ai raggi “x” per eliminare contenuti sensibili. Ma gli autori sono andati anche oltre, scegliendo per le riprese un luogo al centro delle critiche internazionali verso la Cina. Vero: nel 2018, quando il film è stato girato, l’internamento forzato degli uighuri non era ancora al centro delle cronache internazionali come oggi. Ma c’era tempo di rimediare, di prendere le distanze, invece di ringraziare la polizia locale.

L’impressione è che per non rischiare di irritare Pechino Disney, un nome che dovrebbe fare rima con valori, abbia fatto finta di non vedere.
A tutto questo si aggiungono le incaute parole postate sui social da Liu Yifei la scorsa estate, solo in parte ritrattate: “Io supporto la polizia di Hong Kong. Ora potete picchiarmi”, aveva scritto l’attrice. Mulan, da una eroina che disobbedisce alla famiglia a fin di bene, è diventato per molti una guerriera di regime. “Invito tutti quelli che hanno a cuore i diritti umani a #BoicottareMulan”, ha twittato venerdì Joshua Wong, volto delle proteste di Hong Kong. “Chi è la vera Mulan?”, hanno scritto altri postando l’immagine di Agnes Chow, la giovane militante arrestata qualche settimana fa per violazione della nuova legge sulla sicurezza nazionale. Il fumettista in esilio Badiucao ha pubblicato una caustica vignetta in cui Mulan cavalca a bordo del carro armato di Tienanmen e un’altra in cui fa capolino in mezzo agli uighuri incarcerati. Alla richiesta di boicottaggio si sono uniti anche i giovani di Taiwan e Netiwit Chotiphatphaisal, lo studente leader delle proteste in corso contro la monarchia thailandese, estremi di un fronte asiatico pro-democrazia ribattezzato Milk Tea Alliance, come la bevanda celebre in tutti quei Paesi.

Nonostante gli appelli a lasciare recensioni negative, il voto del film sul sito specializzato Rotten Tomatoes al momento è un dignitoso 78%. Forse anche perché sui social di Cina, sempre più nazionalisti, la notizia del boicottaggio ha mobilitato una massa di utenti impegnati a difendere e promuovere la pellicola. Vari utenti, prontamente rilanciati dai media di Stato, annunciano l’intenzione di mettersi in fila al botteghino venerdì, per mandare un messaggio di unità nazionale alle “forze secessioniste” e anti-cinesi. Fino a oggi in Cina i film di Hollywood hanno avuto alterne fortune, specie quelli che erano pensati proprio per piacere alla Cina. Ma Mulan è il primo grande blockbuster a uscire nel Paese dopo la pandemia e alla fine i conti si faranno al botteghino. Chissà se vincerà il cinema oppure la politica.",la repubblica,https://www.repubblica.it/esteri/2020/09/09/news/mulan-301070393/?ref=search
"La storia. Silvia Calamandrei: “Io, la bambina e il dragone”",08 NOVEMBRE 2021,"
Silvia Calamandrei ha un nome cinese, Jia Yihua, lascito di uno scampolo d’infanzia pechinese negli anni Cinquanta, quando frequentava le elementari e mandava “corrispondenze” al Pioniere, il giornalino comunista diretto da Rodari; figlia di due eroi dei Gap, era una “principina rossa”, al pari di Xi Jin Ping. Un nome in cui è iscritto il destino d’esser ponte tra l’Yi di Italia e il Hua di Cina. Il legame della famiglia Calamandrei col Dragone, d’altra parte, seppure meno noto di quello con la Costituzione e la Resistenza, è altrettanto profondo: il nonno Piero presiedette la prima delegazione culturale nel 1955, papà Franco fu corrispondente per l’Unità con la moglie Maria Teresa Regard. Per Silvia è un legame intimo, nutrito di viaggi e traduzioni, distillato nel raffinato memoir ricco d’immagini e fotografie Attraverso lo specchio. Cina andate ritorni (Edizioni di Storia e Letteratura).


Come ha deciso di scrivere questo libro?
«Dopo anni passati a curare le scritture e le memorie altrui, tra nonno, padre, madre, un’eredità straordinaria ma anche opprimente, avevo bisogno anche di fare i conti con me stessa. L’isolamento imposto dal Covid ha favorito il processo».

Insieme a una coincidenza sorprendente.
«Una libreria antiquaria che raccoglie a Porta Portese gli scarti dei traslochi pubblicò in rete i quaderni di “una bambina italiana in Cina negli anni ’50”. Erano i miei! Forse uno scatolone di mia madre... Scritture molto controllate — mio padre e mio nonno correggevano e davano il voto — ma da cui trapela una verità».

Il suo stile asciutto e nitido mostra la Cina attraverso uno sguardo curioso e non giudicante.
«La stringatezza credo derivi dal multilinguismo: praticare più lingue, in situazioni diverse, senza mai possederle fino in fondo. Era in qualche modo anche un autocontrollo. Quando discuto con dei cinesi, anche da posizioni critiche, riesco però a entrare nel loro punto di vista, grazie alle griglie di lettura della realtà formatesi nell’infanzia. Come se nella mia anima ci fosse una parte cinese. C’è quasi una schizofrenia, in me».

Come nell’attore italo-cinese Shi Yangshi, l’“Arle-Chino traduttore/traditore di due padroni”.
«Ci siamo amati moltissimo! Nel mio diario ha ritrovato un’esperienza opposta ma complementare alla sua; è un malessere ma anche un vantaggio, osservare dall’esterno diverse identità possibili, di volta in volta scegli, ma ne sei anche critica».

Traccia parallelismi inattesi tra la storia italiana e cinese, per affrontare il potere di seduzione dell’ideologia e la difficoltà di emanciparsene, a partire dalla sua stagione maoista.
«Dopo la laurea, in risposta all’appello di Don Milani, sono andata a insegnare nelle campagne del frusinate. Se fossi stata in Cina sarei stata tra le guardie rosse della Rivoluzione culturale, negli anni ’50 ho ricevuto la stessa educazione: una generazione preparata ideologicamente a prendere il testimone della Rivoluzione (come in Italia ci si preparava a diventare buoni successori della Resistenza) a cui Mao ha dato un forte riconoscimento: il mondo è vostro, scatenatevi! ribellarsi è giusto! nel ’68, il Libretto rosso ha diffuso al livello globale questo messaggio antiautoritario. Il conflitto generazionale fu fortissimo, i miei genitori erano per me dei “revisionisti”. La resa dei conti fu dura anche per noi, ma molto meno drammatica».

Ad aprirle gli occhi fu la “letteratura delle ferite e delle cicatrici” prodotta dalle guardie rosse disperse in campagna negli anni ’80. Rende omaggio alla figura luminosa della scrittrice Yang Jian, a cui rimanda il titolo.
«Una cinese con un’educazione cosmopolita. È stato l’incontro con una scrittura unica. Tutto è trattato con penna leggera, quasi fantasiosa, da Alice in una realtà assurda: punita per la traduzione del Don Chisciotte, considerato materiale nero, feudale, è capace di indulgenza verso quei giovanissimi, agnelli che hanno dovuto mettersi la pelle del lupo».

Dice che le è stata di conforto nell’impresa di occuparsi delle memorie familiari.
«Mi misuravo con lei mentre curavo i diari di mio padre, morto nell’82, ripresi di recente nel bel libro di Davide Orecchio Storia aperta. Ci scontravamo, a volte non ci parlavamo per settimane, e lui ne scriveva. In una poesia, vorrebbe che io potessi indicargli una strada che lui si rende conto di avere smarrita rispetto alle aspettative della guerra partigiana. Manteneva un’apertura che da buon comunista stalinista non rivelava mai. Nello stesso tempo aveva paura che sarei andata a sbattere, che sarei rimasta delusa. Mi descrive attonita, alla caduta della “banda dei quattro”».

Il lavoro di traduzione può aggiungere “una patina dorata” all’originale, dice Yang Jian.
«Il problema della resa in un’altra lingua mi ha accompagnato per tutta la vita. Nel tradurre dal cinese devi fare un’operazione di avvicinamento e resa nella tua cultura perché, a differenza di inglese, francese, spagnolo e olandese, è una forma diversa di pensiero — che da qualche parte sta in questo mio cervello multilingue: ho sempre l’impressione di avere delle connessioni che si riattivano».

Ha lavorato molti anni come funzionaria e traduttrice a Bruxelles.
«Ricordo l’esperienza nelle istituzioni comunitarie negli anni ’80 e ’90 con nostalgia e felicità. L’arrivo degli spagnoli, dei portoghesi, dei greci. Nell’epoca di Delors, dopo la creazione del mercato unico, si aveva l’impressione di essere pionieri che stavano armonizzando le legislazioni d’Europa su valori avanzati, innovativi, sul fronte ambientale, della protezione dei consumatori e della salute. C’era una carica positiva. Il punto di crisi è arrivato quando, invece di approfondire, si è allargata l’Unione».

Consigli di lettura per avvicinare la Cina “dall’interno”, oltre gli stereotipi?
«Di Su Tong, Vite di donne e L’epoca dei tatuaggi, storie di ragazzini nell’epoca della rivoluzione culturale, formidabili. Del premio Nobel Mo Yan non so quale consigliare! Io ho tradotto Il paese dell’alcol, ma c’è il drammaticissimo Le rane, sulla politica del figlio unico, sono libri che possono respingerti, ma ti immergono in una realtà. E poi ritrovare Yang Jian, Il tè dell’oblio».",la repubblica,https://www.repubblica.it/cultura/2021/11/08/news/la_storia_silvia_calamandrei_io_la_bambina_e_il_dragone_-325621396/?ref=search
"Mulan' è in carne e ossa: ""Senza Mushu ma con spada e talento""",15 GENNAIO 2020,"
“Non vola appesa ai fili come le eroine della La tigre e il dragone, combatte con la forza terrena del suo corpo di giovane donna”. La Mulan firmata da Niki Caro omaggia il classico Disney ma propone una lettura più realistica e contemporanea, rinunciando coraggiosamente a personaggi irresistibili come lo spiritello rosso a forma di drago, Mushu, scegliendo una chiave più intima e al tempo stesso raccontando un viaggio di emancipazione universale. Preceduta dalle polemiche dopo l’appoggio della protagonista Yifei Liu al governo cinese rispetto ai moti di Hong Kong, Mulan ha scelto l’Italia per un primo assaggio del film, che uscirà sui nostri schermi il 26 marzo, un giorno prima rispetto agli Stati Uniti. Tra i protagonisti Donnie Yen nel ruolo del comandante Tung, Jason Scott Lee sarà Bori Khan, Yoson An come Cheng Hongui e Jet Li come imperatore della Cina.

Il racconto di Mulan, giovane di un piccolo villaggio cinese che per proteggere la sua famiglia si traveste da uomo e risponde alla chiamata alle armi dell'imperatore, prende il posto del padre malato e si arruola nella leggendaria Armata Imperiale cinese per difendere il paese dagli Unni, attinge non solo al cartoon, ma anche alla leggenda cinese che risale al 700. “La prima cosa che mi ha sorpreso – ha raccontato la regista neozelandese – è stata realizzare che l’amatissimo film animato non era il racconto originale, che era invece una ballata cinese sul personaggio che si pensa risalga al 700. Ogni bambino in ogni angolo della Cina conosce la storia, tramandata generazione dopo generazione. Progettando un film io volevo rendere omaggio a entrambe le versioni, e rendere questo viaggio reale”. Nikola Jean Caro, 53 anni di Wellington, si è fatta notare soprattutto con La ragazza delle balene, che nel 2002 vinse molti premi, la giovane attrice Keisha Castle-Hughes fu candidata all’Oscar come protagonista. Anche per Mulan la scelta della protagonista – che doveva essere cinese anche per non incorrere alle accuse di ‘white washing’, sbiancamento dei personaggio, è stata titanica: “Abbiamo perlustrato la Cina in lungo e largo, tutti i piccoli villaggi. Dopo un anno eravamo a mani vuote. Abbiamo deciso allora di ricominciare da capo, siamo tornati in Cina e contattato tutte le attrici che al primo giro non erano disponibili e l’abbiamo trovata. Sia io che Yifei Liu siamo convinte che lei sia nata per essere Mulan. 

All’inizio la Disney aveva contattato Ang Lee per dirigere Mulan, il regista aveva altri impegni, ma nel progetto è coinvolto il produttore di La tigre e il dragone. “È un film fondamentale per noi occidentali, un ponte tra la tradizione del film di arti marziali orientali e il pubblico vasto d'Occidente. Presentato per un pubblico larghissimo in occidente ha un produttore storico, Bill Kong. “È stata la prima persona con cui ho parlato di questo progetto, è diventato un padrino, un mentore per me e per il film. Ma anche se ho amato il suo lavoro vent’anni dopo, sapevo che era necessario affrontare la tematica in modo completamente diverso. Pur avendo apprezzato quel film epico, e il lavoro fatto con la sospensione dei guerrieri attraverso i fili, mi sono detta che la mia Mulan doveva essere più radicata nel terreno, più fisica nel modo di muoversi e in linea con quel che può fare il corpo di una giovane donna. Abbiamo un'attrice dal talento sconfinato, Yifei Liu fa la maggior parte delle scene senza controfigura, essendo abilissima sia nella spada che nelle arti marziali, nonché provetta cavallerizza. Oltre a questo è intelligentissima e sa anche cantare”.

Musho addio.
“Il cartoon leggendario è un pezzo di storia a sé stante. Per questo era inconcepibile ricreare nel live il personaggio di Mushu, che nel cartoon era perfetto. Noi puntiamo su una storia più realistica intima ed epica”. Assente l’umorismo folgorante di Mushu, che nella versione originale era doppiato da Eddie Murphy, “le parti divertenti ora sono quelle che vedono Mulan travestita con il mondo di uomini che la circonda, l’aspetto comico è quel suo travestimento”. Del cartone la regista ha però conservato “diversi punti, come omaggio. Come la sequenza in cui si combinano il matrimonio e quella della valanga, che non era in sceneggiatura e che ho fatto inserire io di nuovo”.

Leale, impavida, sincera.
A Hollywood, con l’eccezione di Kathryn Bigelow, c’è sempre un po’ di sospetto verso le registe alle prese con scene d’azione. “Invece è stata la cosa più naturale del mondo: non avevo girato nulla di simile e sono impazzita per la passione. Ma sottolineo la differenza di questo film e gli altri action che in genere partono con l’idea di essere 'cool' e invece qui ogni pezzo di azione è dentro la storia di Mulan, la sua anima. Sono scene realistiche, vere. La mia Mulan è durissima, tosta”. Niki Caro ha le idee chiare sul messaggio che porta al pubblico questo film. “Sulla spada del padre di Mulan sono incisi tre caratteri cinesi, che significano leale, impavido e sincero. Mulan nel film indubbiamente prova di essere leale e impavida, ma finché è mascherata da uomo non è sincera: solo quando mostra la sua vera identità riesce ad essere potente in modo sincero e magnifico. Questo è il messaggio. C’è una battuta di Gong Li nel film: 'È impossibile una donna che guida un esercito di uomini'. Ecco, in fondo è quel che ho cercato di fare io, non cercando di essere un uomo ma esprimendo tutta la mia essenza femminile e devo dire che mi sento del tutto a mio agio come donna in questo mondo”.

Femminismo ante litteram.
“Il messaggio è nella storia originale, e per questo il viaggio è così appassionante: Mulan da ragazzina di un villaggio si trasforma in un uomo, in un soldato, in un guerriero, in un eroe. In fondo il suo viaggio di rappresenta tutti. È femminile ma c’è una fluidità di genere che rende il messaggio valido per tutti e in fondo questo suo viaggio ci rappresenta tutti”. La regista condivide la sua sensazione alla fine dell’impresa titanica che è stata realizzare questo kolossal. “C’è una scena in cui durante addestramento militare di Milan ancora travestita da uomo, le viene assegnato un compito che è stato dato a tutti i giovani che non sono riusciti a compiere: raggiungere la vetta di una montagna con due secchi pieni di acqua. Noi seguiamo il suo percorso con la steady-cam e a un certo punto si rivela lo sfondo, siamo in cima alla montagna. Ecco, la mia sensazione oggi è questa”. In fondo non è un progetto così lontano da quelli che ha già fatto, ""io Mulan lo considero un po’ La ragazza delle balene con un’iniezione di steroidi. Torna il tema della leadership, di quali sono le qualità per essere un vero capo. Questo è il messaggio più importante che io seguo come insegnamento anche nella vita. E quando fai un film con 900 persone di troupe in fondo è una bella prova che ho cercato di affrontare da guerriera con grazia”. Rispetto alla cultura cinese che è centrale nel film, la regista ricorda “durante la mia carriera ho fatto molti film che non riguardavano la mia cultura. Tengo moltissimo ad approfondire ogni dettaglio, faccio, ricerche approfondite. Sento una grande responsabilità nell'assicurare che ci sia specificità culturale. Anche perché più sei specifico sul fronte culturale più sei universale. In questo film l’espetto prettamente cinese sul fronte culturale è la assoluta devozione verso la propria famiglia, che è molto importante anche per la cultura italiana”.",la repubblica,https://www.repubblica.it/spettacoli/cinema/2020/01/15/news/mulan-245869748/?ref=search
Discriminazioni di genere e videogiochi: Riot Games (League of Legends) paga 100 milioni di dollari,29 DICEMBRE 2021,"Un passo ""storico"" che porterà una delle case di gaming più in vista, la Riot Games di proprietà della cinese Tencent, a versare 100 milioni di dollari per compensare oltre 2mila delle sue dipendenti e collaboratrici per il trattamento sessista che ha riservato loro per anni. Così l'ha definito l'agenzia californiana per i diritti civili, il Department of Fair Employment and Housing, quando nella nottata di lunedì ha annunciato l'accordo che mette fine a una class action iniziata nel 2018.

L'intesa con la produttrice del videogioco League of Legends - un universo da 180 milioni di utenti al mese, dal quale è gemmata la serie d'animazione Arcane, uno degli ultimi successi di Netflix - dovrà ora esser vidimata da una corte. Il decreto firmato a Sacramento assegna almeno 80 milioni all'indennizzo delle lavoratrici, poi crea una riserva per eventuali aggiustamenti sui risarcimenti relativi ai tre anni di durata del procedimento e per finanziare programmi su diversità, inclusione ed equità all'interno dell'azienda. Non è tutto: Riot dovrà infatti aprirsi a una revisione da parte di un ente terzo, che per tre anni valuterà i programmi di assunzione, la gestione del personale, i criteri di remunerazione e di assegnazione delle promozioni. E dovrà anche mettere a bando 40 posti da destinare agli ex collaboratori temporanei come ingegneri o art-designer.

La causa è stata intentata nell'autunno del 2018 dopo che il sito di gaming Kotaku ha pubblicato una storia che descriveva in dettaglio la cultura sessista che sarebbe stata presente nella sede di Riot Games a Los Angeles. L'articolo riportava casi avance sessuali, episodi di donne che venivano scartate e varie ex dipendenti in seguito si sono fatte avanti raccontando episodi simili. Violazioni della parità retributiva, discriminazione di genere, molestie sessuali e ritorsioni nei confronti delle dipendenti donne sono stati dunque i 'capi' del procedimento. Che sembrava esser già arrivato a conclusione alla fine del 2019, quando era stata proposta una prima transazione da 10 milioni di dollari. Ma l'agenzia californiana si è opposta, e a distanza di mesi (e con un nuovo team legale alle spalle) ha ottenuto ragione, visto che all'accordo è stato aggiunto uno zero.


""Sono così felice che abbiamo compiuto questo primo passo verso la giustizia per le donne di Riot Games - ha detto in una nota l'ex dipendente e querelante Jes Negron -. Spero che questo caso serva da esempio per altri studios e sia fonte di ispirazione per le donne del settore in generale. Le donne nel gaming non devono subire iniquità e molestie in silenzio: il cambiamento è possibile"". L'industria del gaming è in effetti al centro da tempo di una critica che riguarda sia l'ambiente di lavoro che gli stereotipi di genere perpetuati nei cataloghi diffsi. Riot ha affermato che la società ""è stata al centro di quella che è diventata una resa dei conti nel nostro settore"" ma ha ammesso che ""non è sempre stata all'altezza dei nostri valori"". ""Anche se siamo orgogliosi di quanto lontano siamo arrivati dal 2018, dobbiamo anche assumerci la responsabilità del passato - ha aggiunto in una nota nota -. Speriamo che questo accordo risarcisca adeguatamente coloro che hanno avuto esperienze negative a Riot e dimostri il nostro desiderio di dare l'esempio nel portare maggiore responsabilità e uguaglianza al settore dei videogiochi"".",la repubblica,https://www.repubblica.it/economia/finanza/2021/12/29/news/discriminazioni_di_genere_e_videogiochi_riot_games_league_of_legends_paga_100_milioni_di_dollari-331927280/?ref=search
"""Shang-chi e la leggenda dei dieci anelli"", il film è un blockbuster nel mondo ma i cinesi non lo vedranno mai",16 SETTEMBRE 2021,"Sembrava la mossa perfetta. Il primo supereroe asiatico targato Marvel sul grande schermo, il modo in cui Hollywood provava a fare l’occhiolino alla Cina e al suo immenso mercato. Ma Shang-chi e la leggenda dei dieci anelli, il nuovo kolossal che negli Stati Uniti e in Europa sta già polverizzando record al botteghino (94 milioni di dollari di incassi negli Usa la settimana scorsa durante il weekend del Labour Day e al primo posto pure in Italia) i cinesi probabilmente non lo vedranno mai. Una data di uscita del film qui nelle sale del Dragone infatti non c’è ancora. Perché? C’entrano una vecchia intervista di quattro anni fa, abilmente ripescata dai nazionalisti da tastiera, e un personaggio che a molti ha ricordato la quintessenza degli stereotipi razzisti degli occidentali nei confronti degli asiatici, e dei cinesi in particolare.

Le premesse per sfondare c’erano tutte. Elementi della cultura cinese abilmente inseriti nelle scene, dialoghi in cui si passa dall’inglese al mandarino, stelle - come Tony Leung e Michelle Yeoh - amatissime dal pubblico. E, soprattutto, il primo film Marvel con un cast a maggioranza asiatica. La trama, che si basa sull’omonima serie di fumetti pubblicata per la prima volta nel 1972, è la classica storia del ragazzo normale che si ritrova a dover salvare le sorti del mondo. Un giovane Shang-chi che deve combattere il tirannico padre Xu Wenwu, che abbandona la sua vita tranquilla a San Francisco e che si ritrova catapultato in Cina, terra della sua famiglia. Ed è proprio la figura del padre ad aver fatto storcere il naso ai censori, fin dall’annuncio delle riprese. Fu Menchu, il malvagio personaggio creato dall’inglese Sax Rohmer nel 1913, incarna quel “pericolo giallo” che per molti anni ha alimentato, specialmente negli Usa, le paure di una futura minaccia asiatica al mondo occidentale. E anche se nel film il nome gli è stato cambiato, la sostanza - sostiene la propaganda di Stato - non cambia. 


Il resto lo ha fatto quell’intervista rilasciata dal sino-canadese Simu Liu (il protagonista) nel 2017 alla tv Cbc. “La Cina era un Paese del Terzo mondo dove la gente moriva di fame”, disse parlando della sua infanzia. “I miei genitori sentivano che il Canada era un posto dove potevano vivere più liberamente e dare ai loro figli un futuro migliore”. Apriti cielo. L’esercito di nazionalisti che infesta il web cinese si è subito affrettato a postare su Weibo - il Twitter mandarino - gli screenshot di quelle dichiarazioni. E in un clima socio e geo-politico che enfatizza l’ascesa della Cina come potenza nel mondo e il rinnovato spirito nazionale, quelle parole sono state viste come una “diffamazione”. 

Mettiamoci poi pure l’ultima stretta del Partito nei confronti delle celebrità - più enfasi nei programmi per la “cultura cinese tradizionale, la cultura rivoluzionaria e socialista” e stabilire un “corretto standard di bellezza” - ed ecco che il via libera del Dipartimento di Propaganda del Pcc probabilmente non arriverà mai. 

Per la Marvel, che fin dal primo Iron Man ha ricavato qui in Cina sempre una buona fetta tra il 10 e il 20% degli incassi mondiali, è un colpo non da poco. ",la repubblica,https://www.repubblica.it/spettacoli/cinema/2021/09/16/news/shang-chi_e_la_leggenda_dei_dieci_anelli-318089326/?ref=search
"Donnie Yen, l'erede di Bruce Lee: ""Nelle arti marziali non conta vincere ma cogliere l'umanità""",15 LUGLIO 2020,"La passione per le arti marziali cinesi è nata quando era un bambino, figlio di una maestra di tai-chi chuan ha iniziato a praticarlo dall'età di 4 anni, il cinema è arrivato a vent'anni quando, dopo essersi trasferito a Boston con la famiglia, comincia a ottenere i primi ruoli in film dove le arti marziali hanno un ruolo importante. Oggi, a 56 anni, Donnie Yen è uno dei maggiori esponenti del cinema marziale mondiale, grazie alla saga dedicata al maestro Ip Man, da molti giudicato l'erede di Bruce Lee, in passato ha criticato il ritratto che ne ha fatto Quentin Tarantino in C'era una volta a... Hollywood, alle spalle una settantina di titoli tra Hollywood e Hong Kong.

Ip Man 4: The finale di Wilson Yip è l'ultimo capitolo di una tetralogia dedicata al Maestro del wing chun, maestro di Bruce Lee. Presentato in anteprima al Far East Film Festival, che quest'anno ha trovato una formula vincente con un programma virtuale con 3000 accreditati da 45 Paesi, e nelle sale italiane grazie a Tucker Film nel 2021, il film racconta la parentesi americana del maestro cinese. I tre episodi precedenti avevano seguito il maestro mentre affrontava i nemici giapponesi in Cina in tempo di guerra e poi mentre abitava, insegnava e combatteva a Hong Kong dal 1949 in poi. Nel quarto capitolo della saga, la storia riprende nel 1964 a San Francisco, con Bruce Lee (Danny Chan) che divulga la sua filosofia del kung fu e partecipa ai principali tornei. Lee, ex allievo di Ip, invita il suo vecchio maestro ad andare a trovarlo in America. A Hong Kong il figlio adolescente, che ha perso la madre ed è in conflitto con il padre, è ingestibile e così Ip prende in considerazione di mandarlo a studiare negli Stati Uniti. E, come ci si può aspettare da un film della serie di Ip Man, il viaggio americano si rivela un'esperienza impegnativa con grandi combattimenti e molte sfide.

In attesa di vederlo nei panni del Comandante Tung, nel live action Mulan, la cui uscita è stata ancora rinviata e attualmente è prevista per il 21 agosto negli Stati Uniti, abbiamo raggiunto Donnie Yen a Hong Kong.

Dopo dodici anni si conclude l'avventura di Ip Man. Quali sensazioni?
""Sono davvero grato di aver fatto parte di questo viaggio. Una serie di film di solito non ha più di due sequel perché tende a scendere di livello a partire dal terzo film, quindi sono immensamente orgoglioso del franchise di Ip Man perché è riuscito a mantenere qualità e popolarità. Prima dei film pochi conoscevano Ip Man, ma la nostra saga ora ha trasformato il maestro di Wing Chun in un nome familiare a livello globale. In questi anni, abbiamo sviluppato una forte relazione con il personaggio e gli abbiamo dato una storia completa cercando di esplorare diversi aspetti della vita man mano che la saga si sviluppava"".

Questi quattro film avevano la missione di far conoscere la figura del maestro Ip Man al mondo. Qual è la lezione più importante che ha lasciato?
""La virtù principale che emerge nei film di Ip Man è la modestia e definisce quali siano le buone arti marziali. Con la storia di Ip Man e la sua filosofia, impariamo che le arti marziali non significano tanto azioni o la vittoria di un combattimento, ciò che più conta è capire l'umanità e la vulnerabilità delle persone. Questo è lo spirito dietro la cultura cinese del Kung Fu"".

Come è stata la sua esperienza sul set di 'Rogue One'? È vero che è stato lei a proporre al regista di far diventare cieco il monaco Chirrut Imwe?
""Come Chirrut sia diventato cieco è il frutto della collaborazione tra me e Gareth (Edwards, ndr). Durante la preparazione del film stavamo parlando di diverse possibilità e mi ha chiesto cosa ne pensavo, gli ho detto: 'Voglio che questo personaggio non sia così stereotipato. Ho interpretato questo tipo di personaggio, quello di un abile guerriero, migliaia di volte. Voglio che sia radicato nella realtà, che sia umano, anche vulnerabile. Non sarebbe interessante renderlo cieco?' L'idea gli è piaciuta, la Disney ha adorato questa versione e Chirrut ha finito per essere cieco"".

Nella sua carriera ha fatto più di 70 film, qual è la sua prossima sfida?
""Vorrei che tutti i film che farò per tutta la mia carriera possano essere di stimolo. Ip Man 4 potrà anche essere il mio canto del cigno, ma la mia passione per le arti marziali non finirà mai"".

Sappiamo del suo impegno durante la pandemia per raccogliere fondi per la ricerca. Come ha vissuto questo periodo di quarantena?
""Quando siamo tornati dagli Stati Uniti dopo la promozione di Mulan con la mia famiglia siamo stati in quarantena per 14 giorni. Ci siamo chiusi in casa a guardare film, cucinare. È stata una grande opportunità per trascorrere del tempo prezioso con mia moglie e i miei figli, cosa che non mi succedeva da tanto"".",la repubblica,https://www.repubblica.it/spettacoli/cinema/2020/07/15/news/donnie_yen_l_erede_di_bruce_lee-261880544/?ref=search
"Morto Kenneth Tsang, superstar del cinema cinese anche in '007': era in un Covid hotel",28 APRILE 2022,"L'attore cinese Kenneth Tsang, la cui carriera sullo schermo è durata più di mezzo secolo, coronata dal successo a Hollywood con film come Colpo grosso al Drago Rosso e 007 La morte può attendere, è stato trovato privo di vita mercoledì 27 aprile in un hotel di Hong Kong dove si stava sottoponendo alla quarantena obbligatoria nella città per il Covid-19. Aveva 86 anni.

La star era in quarantena in un albergo nel quartiere Tsim Sha Tsui della metropoli cinese dopo essere tornato da un viaggio a Singapore, secondo il South China Morning Post, che ha citato una fonte del governo locale, Tsang è stato scoperto incosciente nella sua stanza d'albergo dopo che i colpi alla porta da parte degli operatori sanitari che effettuano i controlli quotidiani sono rimasti senza risposta. È stato dichiarato morto poco dopo. La fonte del giornale ha detto che Tsang era risultato negativo al Covid martedì 26 aprile. A Hong Kong il protocollo prevede che chiunque rientri dall'estero debba trascorrere dieci giorni in un Covid hotel.

Fratello dell'attrice Jannette Lin Tsui, Kenneth Tsang aveva studiato a Hong Kong per poi trasferirsi negli Stati Uniti, prima in Texas e poi in California, dove si era laureata in architettura all'Università di Berkeley. Da metà degli anni Sessanta Tsang si è dato a tempo pieno al cinema, lavorando in film polizieschi e kung fu movies con Connie Chan Po-Chu e Josephine Siao. Alla fine degli anni Sessanta interpretò diversi film della serie cinematografica dedicata a Wong Fei Hung, medico cinese di grande popolarità tra la fine dell'Ottocento e l'inizio del Novecento, considerato uno dei padri delle moderne arti marziali.

Dopo Caccia spietata (1986) di David Chung, Tsang interpreta Ken nel poliziesco A better tomorrow (1986) del celebre regista cinese John Woo: il film, campione di incassi in Asia, ha avuto una profonda influenza inaugurando il filone dei noir metropolitani iperrealisti. Tsang riprende il ruolo del proprietario di taxi Ken nel sequel del 1987, A better tomorrow II, e viene di nuovo diretto da Woo nel 1989, quando incarna Randy Chang, il collega dell'ispettore Li (Danny Lee) nel thriller The killer. Tsang viene ancora diretto da Woo nel
1991, interpretando malavitoso padre adottivo dei tre ladri di opere d'arte protagonisti di Once a thief.

Diventato una star in Cina, negli anni Novanta Tsang gira anche diversi film a Singapore, tra cui la serie tv drammatica The Teochew Family (1995). Il suo debutto a Hollywood avviene nel 1998 nel poliziesco Costretti a uccidere di Antoine Fuqua, primo film americano del divo del cinema d'azione di Hong Kong Chow Yun-Fat, accanto al quale Tsang aveva già lavorato nei film diretti da Woo. Nel 2001 Tsang recita con Jackie Chan in Colpo grosso al Drago Rosso di Brett Ratner. Nel 2002 arriva un ruolo prestigioso: Tsang interpreta il generale coreano Moon in 007 - La morte può attendere di Lee Tamahori, il film della serie di James Bond in cui Pierce Brosnan veste i panni dell'agente segreto protagonista per la quarta e ultima volta alle prese, con un traffico di armi e diamanti.

Ricercato dalle grandi produzioni di Hollywood, nel 2005 Tsang interpreta un generale in Memorie di una geisha di Rob Marshall e nel 2009 recita nel thriller Formosa betrayed di Adam Kane. Nel 2011 è nel cast di Overheard 2 di Felix Chong e Alan Mak. Dopo il drammatico Starry starry night (2011) di Tom Shuyu Lin, Tsang approda in Italia per la terza prova da regista di Luca Barbareschi, Something good: The mercury factor (2013). In seguito ha ripreso a recitare in produzioni di Hong Kong ed era tutt'ora in attività nonostante l'età avanzata, aveva da poco finito di girare il suo ultimo film The modelizer.",la repubblica,https://www.repubblica.it/spettacoli/cinema/2022/04/28/news/e_morto_solo_in_un_covid_hotel_lattore_cinese_kenneth_tsang_star_di_007_la_morte_puo_attendere_e_colpo_grosso_al_drago_-347232340/?ref=search
The dreamers. La Cina è lontana o forse no. La riscossa asiatica tra orgoglio e impegno,25 MARZO 2021,"Nomadland, Chloé Zhao dalla Cina agli Oscar: ""Il mio mito era Roberto Baggio""
Il viaggio iniziato virtualmente a Venezia con il Leone d'oro, accettato in remoto con un discorso registrato da Chloé Zhao e Frances McDormand ai piedi di un camper, porta Nomadland direttamente alla notte degli Oscar, film favorito con sei nomination. In questi mesi on the road il film si è aggiudicato un riconoscimento dopo l'altro, il Golden Globe naturalmente, ma anche un freschissimo Producers Guild Award (premio assegnato dal sindacato produttori) la notte scorsa. Nomadland (su Star dal 30 aprile e nelle sale appena riapriranno) racconta il mondo dei nomadi, viaggiatori per scelta o necessità che sui loro camper o van attrezzati attraversano il paese trovando lavori temporanei, comunità viaggianti che si ritrovano attorno a un fuoco o a un mercatino del baratto. Questa è la storia di Fern, una sempre intensa Frances McDormand, rimasta vedova dopo che la cittadina rurale dove aveva vissuto per tanti anni è stata svuotata causa la chiusura della cava, vero motore dell'economia locale. Per Fern sarà un lungo viaggio dove farà l'incontro di tante persone attraverso i vasti paesaggi dell'Ovest americano.

Chloé Zhao è un regalo. Per chi ama il cinema e le storie inusuali, per gli Stati Uniti attraversati dalla violenza e il razzismo verso la comunità asiatica e per il paese d'origine della regista, la Cina. Nata a Pechino 38 anni fa (vero nome Zhao Ting) innamorata della cultura americana (e del calcio italiano) ha esplorato, i paesaggi remoti di South Dakota, Nebraska, Arizona, Nevada e l'umanità dimenticata, trasformato in poesia la fragilità dei suoi protagonisti, spesso presi dalla vita reale. I suoi film trasudano emozione e verità, dai primi lavori fino a Nomadland. Chloé potrebbe diventare la prima regista asiatico-americana a vincere per regia e/o film la notte del 25 aprile.
L'umanità economicamente marginale che racconta nel film è quella più piegata dalla pandemia.
""In fondo i nostri protagonisti hanno già attraversato la loro apocalisse personale e sono sopravvissuti, la loro è una storia di speranza. La pandemia ha accentuato la presa di consapevolezza, che i giovani hanno da tempo, che questo sistema di capitalismo sfrenato non porta la felicità. Rigettano l'idea che gli anziani siano da buttare perché non contribuiscono all'economia. Nelle culture antiche sono considerati un patrimonio di saggezza. Ma la pandemia ha accentuato anche, negli Usa, questa mancanza di cura. Ho fiducia in Biden: l'età, la saggezza, la logica e la passione lo rendono la persona giusta per guidarci"".
Cosa ricorda dell'infanzia in Cina e cosa ha portato con sé nella vita americana?
""Sono nata a Pechino, non avevamo internet, non sapevamo cosa accadeva nel mondo esterno. È stata un'infanzia fantastica, senza preoccupazioni. Un momento di grande innocenza, pieno di ricordi vividi con i miei amici. Anche per questo una parte di me è attratta dai posti non toccati dalla modernità. Perché sono cresciuta senza di essa, anche se a Pechino. La Cina, fino a inizio anni 90, non era come oggi"".
Che film ricorda da bambina?
""Fino all'adolescenza non ho visto film. Poi in tv ricordo True Lies, Sister Act, Terminator. Per fortuna poco dopo mi sono imbattuta in Happy Together, è nata lì la mia voglia di fare i film. Ma guardavo tutti quelli che arrivavano in Cina"".
Ha un legame speciale con l'Italia.
""Ho studiato la vostra lingua per due anni (dice in italiano, ndr). È sciocco, lo so, ma da piccola mi sono appassionata al vostro calcio. Il mio mito era Roberto Baggio, non dimenticherò i momenti cruciali, i mondiali Usa del 1994, quei calci di rigore strazianti, quel gol sfiorato nel 1998 con la Francia. Chiedevo: chi è quel ragazzo con il codino? Mi ha conquistata la sua sofferenza. E mi piace urlare come fate voi, ""Forza azzurri"". Al college ho studiato italiano, sognavo Milano, mio padre me lo proibì, ""ti innamorerai di un italiano, non tornerai"". Così ho scelto Londra. Non vedo l'ora di venire"".
Le difficoltà dell'arrivo a Londra e poi negli Stati Uniti?
""Non parlavo una parola di inglese. È stata dura. Nel '96 nella scuola di Brighton eravamo solo due asiatici. Mi sono sforzata di adattarmi ai gruppi, è diventato il mio modo di essere: oggi cerco di inserirmi nelle comunità su cui faccio i film, sento di non appartenere ad alcun posto"".

Happy ending: le smorfie e la forza di Jackie Chan
L'attore, artista marziale, stuntman, produttore cinematografico, regista, sceneggiatore, doppiatore e cantante hongkonghese Jackie Chan ha 65 anni, un Oscar alla carriera e una filmografia sterminata. Tra i tantissimi titoli abbiamo pescato questo del 1978, Drunken Master, uno dei primi grandi successi di botteghino dell'erede di Bruce Lee che ha aggiunto alle abilità di kung - fu la vena comica. Questo film, che racconta di uno scapestrato che, dopo aver provocato un potente picchiandone il figlio e facendo avance alla cugina, dovrà essere rieducato da un maestro di kung-fu. Un tema classico per il genere ma che qui segna l'avvio di quel mix di arti marziali e gag comiche che renderanno Jackie Chan inimitabile.",la repubblica,https://www.repubblica.it/spettacoli/cinema/2021/03/25/news/the_dreamers_la_cina_e_lontana_o_forse_no_la_riscossa_asiatica_tra_orgoglio_e_impegno-293460728/?ref=search
"Morto Leo Fong, il maestro di arti marziali lanciato da Bruce Lee",19 FEBBRAIO 2022,"L'attore cinese naturalizzato statunitense Leo Fong, maestro di arti marziali lanciato nel mondo del cinema dall'amico Bruce Lee, è morto venerdì 18 febbraio in California all'età di 93 anni. Viveva negli Usa dall'età di 5 anni, quando con la sua famiglia si trasferì a Seattle.

Il suo ingresso nelle arti marziali orientali iniziò negli anni 50 con il judo, il jujutsu e il karate, per sviluppare infine un suo stile personale chiamato 'Wei Kune Do"", che affascino anche Lee, con cui fece alcuni combattimenti fuori dal set.

Leo Fong intraprese la carriera di attore agli inizi degli anni 70, affermandosi con Murder in the Orient (1974). Interprete di una quarantina di pellicole, è apparso anche in Bamboo Trap (1975), The Last Reunion (1980), Il difficile caso per il tenente Long (1984), Ninja Assassins (1985), Giustizia sommaria (1985), Colpo basso (1986), Il guerriero del Kick Boxing (1988). Leo Fong è stato anche regista e produttore, interpretando il suo ultimo ruolo cinematografico, a 90 anni, in Challenge of Five Gauntlets.",la repubblica,https://www.repubblica.it/spettacoli/cinema/2022/02/19/news/morto_leo_fong_il_maestro_di_arti_marziali_lanciato_da_bruce_lee-338413857/?ref=search
"Il caso #Abbracciauncinese, un hashtag di solidarietà",02 febbraio 2020,"C'è pure l'hashtag, per tenere a bada la diffidenza collettiva dilagante verso chiunque abbia lineamenti orientali. L'ha inventato il sindaco di Firenze, Dario Nardella: #Abbracciauncinese, per esprimere ""solidarietà alla comunità cinese e contrastare sciacallaggio e terrorismo psicologico"" sull'emergenza del coronavirus. ""E' giusto avere attenzione e precauzione e seguire le indicazioni delle autorità sanitarie per il coronavirus - posta sui social - ma quello che non è accettabile è il terrorismo psicologico e lo sciacallaggio che alcuni fanno per trovare soltanto una scusa per l'odio e l'esclusione. Invece noi siamo vicini alla comunità cinese in questa battaglia comune"". A Milano ieri l'assessora Cristina Tajani ha organizzato un pranzo a base di ramen e costine, e oggi il Pd replicherà con passeggiata per le vie di Chinatown e cena finale. ""Bella idea, non ho nessun problema, la cucina cinese mi piace"", dice il segretario del Pd, Nicola Zingaretti.",la repubblica,https://ricerca.repubblica.it/repubblica/archivio/repubblica/2020/02/02/il-caso-abbracciauncinese-un-hashtag-di-solidarieta06.html?ref=search
Conoscete il roujiamo? Il panino cinese alla conquista di Roma,16 GENNAIO 2020,"Potrebbe essere considerato come l’equivalente di un hamburger cinese, ma è molto di più. Il Roujiamo (rou carne), è un particolare panino tradizionale della cucina cinese, della regione dello Shaanxi, la cui capitale Xi’an vive di un’eredità multiculturale che si riflette nel cibo: qui partiva la Via della Seta e in questa regione è tuttora conservato l’esercito di Terracotta. Il Roujiamo nasce dalle mani e dai gesti veloci ma allo stesso tempo delicati, prende forma da un impasto di farina, acqua, lievito e uova prima di essere formato in un panetto da cui estrapolate lunghe sfoglie che vengono arrotolate su loro stesse, in forma concentrica. Tagliato a disco, steso e infine cotto in forno il JiaMo viene così preparato nel primo locale a lui dedicato di Roma (ma potete trovarlo, tra le varie proposte, anche al Lamian bar, sempre nella Capitale): il JiaMo Lab in via Bergamo 15. Un piccolo locale a metà fra gastronomia e tavola calda, con pochi posti a sedere e tanta voglia di condividere il sapore e i saperi che farciscono questi panini croccanti.
Jiamo: il panino cinese arriva a Roma
Caratterizzato da un'estrema friabilità e croccantezza nelle sfoglie dorate che si distinguono nettamente quando ancora il panino è chiuso, che solo la maestria delicata dei gesti decisi di Chen riesce a tagliarli per farcirli. Stufato di manzo con spezie, pollo piccante o pancia di maiale speziata, ma anche verdure saltate da aggiungere o usare come sola farcia per una versione vegetariana. “Oggi è uno street food, all’inizio nasceva come pasto principale, infatti i primi tempi venivano qui i ragazzi cinesi ci chiedevano di accompagnarlo a una zuppa. Il posto è piccolo, molto familiare e li abbiamo sempre accontentati. Molti cinesi - data la vastità del paese - non conoscono questa preparazione, ma è una tecnica antica ed elaborata, tanto che nel 2016 la lavorazione è stata nominata come patrimonio immateriale dell’umanità per l’Unesco” racconta il giovane ragazzo.

La succulenza saporita dei ripieni con la notevole la fragranza e morbidezza del maiale, sono un piacevolissimo contrasto con il guscio croccante e friabile del panino. Morso dopo morso ci si stupisce di quanta piacevolezza possa risiedere in un panino che, anche a detta di Chen, somiglia incredibilmente alla sfogliatella napoletana, per lavorazione ed effetto visivo. Riccio e fragile guscio che racchiude un ripieno, del jiamo esiste anche la versione morbida, senza parti croccanti. “Nel suo luogo di origine si trova ripieno di qualunque cosa, ma quello più diffuso è la versione con la carne, per questo il nome roujiamo. Esistono due versioni, quella ‘frolla’ si ottiene dall’impasto semplicemente schiacciato e cotto in forno, molto più semplice e si riesce a fare anche in casa, questa ‘croccante’ è più elaborata e non si fa in casa, anche lì non sono molti i posti che lo sanno fare. Così che anche molti cinesi non conoscono la versione croccante.”

Nato in Cina e arrivato in Italia a dieci anni, Chen ha lavorato per anni in diversi ristornati cinesi, alcuni anche di quelli reinventati come giapponesi, prima di intraprendere questa avventura imprenditoriale insieme allo zio, con l’intenzione di portare nelle mani e nelle bocche dei romani un nuovo sapore. “A Milano la cucina cinese ha preso piede, soprattutto nella zona di via Paolo Sarpi, così mio zio è tornato in patria per imparare e approfondire i piatti della tradizione e le loro tecniche, quelle tradizionali, di cucina cinese per i cinesi.” A Xi’an ha imparato questa tecnica di lavorazione, compreso i sapori delle farciture e i gesti che avrebbero poi portato a sfornare i primi jiamo nel luglio 2019. Da allora è stato un crescente interesse per questa piccola porta che si apre su profumi che avvolgono appena entrati, non quelli fastidiosi di tanti locali, ma quelli che si sentono dai tegami sul fuoco come in casa.

A completare l’offerta di JiamoLab ottimi ravioli dalla pasta sottile e resistente che contengono il ripieno saporito, ma soprattutto sempre disponibile senza nemmeno prenotazione l’anatra laccata alla pechinese: in bella vista sul bancone, viene porzionata al momento e servita come da tradizione. Una piccola selezione di spaghetti e verdure saltate, per chi non avesse soddisfatto le voglie con il panino croccante. La gentilezza e l’accoglienza di un servizio veloce e non da ristorante non tolgono nulla alla voglia di raccontarsi e farsi conoscere di Chen, di far provare ai suoi clienti un sapore nuovo e una consistenza diversa.",la repubblica,https://www.repubblica.it/sapori/2020/01/16/news/roma_recensione_jiamo_lab-245746786/?ref=search
"Serica a Milano: una nuova via, oltre la seta, per la cucina cinese contemporanea",12 DICEMBRE 2019,"Ho ricordi nitidi, segnanti, di come erano identificati i ristoranti cinesi durante la mia scapestrata pre-adolescenza. Mangiatoie etniche, sfama-appetiti massicci. Rapidi, economici e sedanti. Programmati per somministrare ciotole e piastre roventi a orde di ospiti, senza tregua. Stracolme di involtini primavera (unti più che mai); spaghetti alla piastra con carni non identificabili; pane fritto a ripetizione. E quel famigerato riso alla cantonese: corredato da prosciutto cotto, frittata stremata, piselli e - se te di andava male male - anche qualche temerario tocchetto di ananas saltato. Il tutto farcito con valanghe di glutammato - sparso in ogni dove - che rendeva fittiziamente il tuo assaggio assuefacente e saporito.

Queste le mie memorie romane, ma in realtà in tutta Italia - per decenni - la ricchezza stilistica e culturale della cucina cinese, è stata deformata e martoriata da una lettura occidentale a basso costo. Del tutto nociva e fuorviante, soprattutto nella modalità con cui si è ripercossa sull'immaginario comune. Senza poi andare a rivangare anche il successivo insorgere dello stile battezzato fusion: accozzaglia confusionaria di generi, ricette e ingredienti, assemblati e giustificati insieme, solo in virtù della riduttiva (e precaria) idea di trend esotico. Privo di alcuna personalità o radici.

Fortunatamente, da quei danneggiati trascorsi culinari, tante cose sono cambiate. Le insegne etniche, si sono ritagliate sempre più una posizione dignitosa, in numerose tavole italiane di pregio. In particolare nel riquadro urbano meneghino, che interpreta in divenire una città dal respiro internazionale ampio e rispettoso delle culture estere.

La Via della Seta rinasce a Milano

E proprio a Milano, da poco più di un anno, un coraggioso gruppo di ristoratori sta cercando (con successo) di ridare lustro alla bistrattata concezione di cucina cinese. Nutrendosi delle coerenti contaminazioni italiche (e non solo) che appartengono al tessuto meticcio di un'identità orientale, esportata in terra straniera. Ma soprattutto, coerente al bagaglio esperienziale del cuoco e dei profili che operano con talento in questo spazio.

Il nome del locale, Serica, si impone già come un bel manifesto ideologico degli intenti messi in cantiere: l'antico nome della Via della Seta. Fascinosa rotta commerciale che ha collegato per secoli l'impero cinese (con prodotti e spezie annesse) all'Europa intera. Percorso che aveva origine da Xi'An (primigenia capitale della Cina) passando, tra i tanti luoghi, per Samarcanda, Costantinopoli e Atene, fino all'Italia e al suolo europeo dell'epoca. Fattore più importante però, lungo la Via della Seta, è che non venivano traghettati solo viveri o interessi economici. Questa tratta ha interpretato un ponte filosofico, capace di avvicinare e connettere diverse culture in un dialogo multietnico comune.

Medesima filosofia è ripresa e promossa nelle fondamenta strutturali (e ideologiche) dell'insegna che hanno definito i patron-titolari di Serica. Mauro ed Elisa Yap: ristoratori attenti e di lunga data, volenterosi nell'atto di spostare gli equilibri e la percezione dell'arte culinaria cinese sul versante della qualità. Poche e intime sedute, raccolte in un ambiente luminoso e minimale quanto basta, per lasciare parola al tenore di un'offerta del tutto unica nel panorama milanese. E forse anche italiano. In sala, si sono affidati all'esperienza - e alla preparazione in campo enologico - di Alfonso Bonvini: elemento di rango, che annota tra i numerosi episodi lavorativi anche un capitolo presso il ristorante Tokuyoshi. Indirizzo che ha ridisegnato una visione contaminata e portentosa di cucina italo-nipponica proprio qui a Milano. Bonvini, in questa nuova avventura, ha saputo customizzare una carta dei vini agile, identitaria e in costante aggiornamento. Che non mira alla profondità numerica delle etichette, ma al ritmo dinamico e personale con cui ruotano in progressione le bottiglie selezionate.

Ai fuochi, troviamo invece l'abile cuoco Chang Liu. Classe '88, nato a Yangzhou (a Nord-Est di Shangai) ma adottato in Italia sin dagli esordi del post-scuola alberghiera. Carattere mite, silenzioso e riflessivo il suo, ma già scolpito da un vissuto formativo di tutto rispetto: oltre al già citato Yoji Tokuyoshi, menzioniamo Daniel Boulud a Pechino; il Noma di René Redzepi e l'approdo in finale al San Pellegrino Young Chef 2016.

Come accennato, la sua cifra stilistica è radicata nei sapori, nelle preparazioni e nei gesti tradizionali che scandiscono la monumentale gastronomia Made in China. Ma senza alterare questo prezioso tratto di appartenenza, Liu si mostra un vero fuoriclasse - dalla verve 'open minded' - nel riuscire a integrare l'autenticità della sua cultura di origine, con il timbro mediterraneo e ri-contaminato del Paese che lo ha accolto: la cucina italiana. Come link espressivo, ha scelto il marchio di una contemporaneità ideativa e tecnica a dir poco chirurgica. Rigorosa, filologica e centrata nello sviluppo narrativo ed esecutivo di ogni portata. Accenti speziati, cotture esotiche e ingredienti lontani, vengono modulati armonicamente con incursioni italiche misurate al contagocce. Che apportano candore e riconoscibilità, tutelando simultaneamente il timbro cinese che contraddistingue il passaporto di origine delle pietanze. Identità culinaria che lascia dialogare in scioltezza cosmopolita due emisferi distanti. Senza cadere nel baratro inflazionato di una cucina fusion priva di fondamenta.

Il Menu. Cultura Cinese In-Contaminata

Oltre a una centrata scelta di piatti 'a la carte', consigliamo vivamente di affidarvi ai percorsi degustazione: per lanciarvi in un avvincente viaggio gustativo, lungo l'interpretazione di Chang della Via della Seta. Dall'incipit ludico e atavico dello snack/scarpetta di pasta fritta cinese (tipica a colazione in Cina, ma riproposta come starter qui giocando sul gap del fuso orario) con pesto di basilico e caponata; transitando per una conturbante e sontuosa simil-piadina al cipollotto con porro fritto, porro saltato e polvere di porro, arricchita da un impasto al burro nocciola e cipollotti (la barriera culturale viene spezzata da uno street food popolare, molto simile a quello romagnolo). Fenomenale - per trama aromatica, texture e corposità palatale - l'Italian Bao allo zafferano con sfilacci di ossobuco (ma non è da meno anche quello con la trippa). Muovendo poi la rotta, con cadenza appetitosa e sostenuta - verso l'intrigante cozza affumicata e gratinata, mascarpone e prezzemolo; o ancora la finta zuppa di pinne di pescecane: rievocata, solo esteticamente, attraverso un intenso e corroborante brodo di cappone, zafferano, croste di parmigiano e spaghetti di riso.

Colpo di classe - che riassume immediatezza e complessità contaminata, in poche forchettate - nell'avvolgente Spaghetto al granchio, con pomodori confit, fermentato di riso e zenzero. Da mangiarne a badilate. Il KO tecnico però, al pari di una mossa d'arti marziali, arriva con il fatidico Riso Cantonese: qui proposto nella sua versione 'originaria', come ci tiene a spiegare lo chef, che può definirsi tale solo se saltato e rifinito nella sua apposita pentola, con il consequenziale metodo di cottura della tradizione. Il condimento, anche in questo caso, è costellazioni distante dai miei ricordi dell'orrore. In realtà, varia e si impreziosisce con diversi ingredienti a seconda del ritmo stagionale. L'interpretazione di Liu, complice il clima invernale, interpella salsiccia, funghi freschi e secchi (di vario tipo/provenienza), cinque spezie cinesi (come bouquet aromatico) e una pre-cottura del riso, inspessito in brodo d'acqua di parmigiano reggiano. Clamoroso.

Succulenta e goduriosa - in chiusura - anche la Costina di maiale laccata a mestiere, con cavolo cappuccio fermentato, cime di rapa, ciccioli speziati e aceto balsamico tradizionale. Andando poi a intercettare un'ulteriore sferzata di virtuosismo incisivo nel dolce: supersonico Gelato alla patata arrosto con crema al latte, patate in tempura, nocciole caramellate, polvere di salvia e rosmarino e tartufo bianco. Una risposta d'autore al falso mito del gelato fritto cinese (che in Cina non esiste e qui in Italia trova applicazioni scandalose), nobilitato da uno spettro di sapori e contrasti bilanciati con la plasticità di un equilibrista provetto. Riuscendo a estrarre il massimo dal tartufo, nel vorticoso e vincente contrasto di elementi, su scala di temperature 'chaud-froid'. Wow.

Merita, senza troppe esitazioni, l'abbinamento al calice proposto con il degustazione. Così come merita, una e più visite, questo giovane indirizzo meneghino. Che ha già tutte le carte in regola per raccontare la gastronomia cinese in una veste contemporanea e sagace. In grado di confezionare un ponte stabile - fatto di culture a confronto e suggestioni veritiere - con la trasversalità del gusto italiano.",la repubblica,https://www.repubblica.it/dossier/sapori/guide-espresso/2019/12/12/news/serica_a_milano_una_nuova_via_oltre_la_seta_la_cucina_cinese_contemporanea-243274650/?ref=search
Capodanno cinese a Roma: dim sum e brindisi a mezzanotte,23 GENNAIO 2020,"Ogni anno una data diversa. Ma la sostanza non cambia. Si celebra il Capodanno lunare cinese e l’inizio (a mezzanotte del 24) dell’anno del Topo, considerato dall’oroscopo cinese come un animale che porta un periodo di grande prosperità e felicità.
Dodici mesi fortunati dunque, da festeggiare per un’intera settimana nei migliori ristoranti cinesi di Roma. Indirizzi che, per una sola sera, per più giorni o, appunto, per una settimana, proporranno un menu particolare o alcuni piatti speciali da scegliere oltre al classico menu alla carta. C’è dunque chi ha organizzato la cena della viglia, venerdì 24 sera, e chi il pranzo del primo giorno dell’anno (il 25).

Qualcuno regalerà lanterne e scritte cinesi, altri braccialetti portafortuna, ma di sicuro non mancheranno alcune pietanze che devono essere sempre presenti al banchetto del capodanno lunare. Gli gnocchi di riso, prima di tutto, piatto ben augurale, ma anche specialità a base di pesce (in cinese la parola ha lo stesso suono di “abbondanza”), e i ravioli. Il rosso, poi, deve essere il colore dominante a tavola perché, come in Occidente, è una tinta che porterà fortuna.

Ecco i ristoranti di Roma dove trascorrere il Capodanno lunare cinese.

Se la qualità ha un nome, sicuramente è lo stesso dell'insegna di questo valido ristorante del centro storico. Giacomo Reich e la moglie Yan hanno creato un vero e priorio angolo d'Oriente a due passi dal Pantheon, un locale che propone l'autentica cucina cinese con un occhio alle materie prime, alla selezione dei vini e ai tè, grandi protagonisti del menu assieme alle specialità culinarie. Se poi si aggiunge il piccolo giardino per una cena in completa tranquillità, il fascino di questo posto è indiscutibile.
Considerando le tantissime prenotazioni ricevute, i proprietari hanno deciso di raddoppiare i festeggiamenti. Si inizia il 23 sera, con un menu a 38 euro con aperitivo tradizionale di Pulum Wine Meiju e si prosegue con una selezione di ravioli speciali. Poi zuppa Wan Tan, gnocchi di riso con pollo, funghi e bambù, gamberi con Bao, radice di Daikon al wok e, per finire, il Tang Yuan, tipico dolce.
Per la vigilia del Capodanno cinese, invece, la sera del 24 gennaio (su prenotazione), Giacomo e Yan hanno pensato a qualcosa di speciale, una cena con piatti della tradizioni e abbinamenti di vini italiani perchè, spiega il proprietario, ""sono particolarmente adatti alla cucina orientali che non è mai totalmente salata o dolce"". Si inizia con un aperitivo di benvenuto con champagne e tempura di gamberi in laccio di patate e si prosegue con una particolare zuppa di granchio e senape selvatica di campo preparata alla maniera degli chef di Shangai. Poi via con la gran selezione di sashimi di vongole artiche, edamame, sgombro marinato, calamari arrostiti e altre prelibatezze di mare.
Protagonista della serata, la parata di dim sum, ravioli preparati dal maestro Wu, il cuoco del ristorante esperto in questa specialità. Oltre ai ravioli di gamberi Xia Jiao, ci saranno i dim sum di agnello, quelli di anatra e quelli con la spigola (solo per citarne alcuni).
Come in Italia, il Capodanno è una vera festa per i cinesi e l'attesa della mezzanotte si trascorre a tavola, quindi durante la serata arriveranno a tavola anche tacos di anatra alla pechinese nello stile di Fuzhou, capesante al vapore con caviale di pesce volante al profumo di wasabi e, a mezzanotte, in alto i calici con il Monfort Trento doc Brut Metodo classico e cotechino su purè di daikon all'arancia con tris di edamame, lenticchie e fagioli di soia rossa (costo della cena 120 euro a persona, si inizia alle 20.38 perchè l'8 in Cina  un numero fortunato).

Un viaggio in Oriente. Sarà un’immersione totale nei sapori e nella cultura cinese a Montesacro, dove da circa un anno Jianguo Shu ha aperto un ristorante tutto votato alla diffusione della cultura gastronomica e artistica del suo Paese.Venerdì 24 gennaio (ore 20.30) lo Chiuzi, il Capodanno lunare, sarà (a cena) all’insegna di piatti portafortuna e performance, anche musicali, per aiutare i clienti a comprendere riti e significati simbolici di una festa che oltre alla buona cucina celebra le antiche usanze dell’Estremo Oriente.
Dopo un aperitivo sorseggiando vino cinese e wonton fritti ripieni di gamberi, la cena seduti proseguirà con un antipasto di toast di gamberi con semi di sesamo, Bai qie ji (pollo freddo e manzo arrosto con gamberi) e rolls di tofu. E siccome non c’è capodanno cinese che si rispetti senza gli gnocchi di riso portafortuna (hanno lo stesso valore simbolico delle lenticchie occidentali), ecco che la cena prosegue con i jiaozi in brodo ripieni di carne salata.
Un trionfo di sapori (costo a persone 45 euro, necessario prenotare) che sarà intervallato dalla presentazione della scultura “Dao”, dell’artista Sherme, che rappresenta un Tao tridimensionale che vuole raffigurare concetti di dualismo e opposizione.
Momenti artistici che apriranno la strada all’arrivo del pulled pork alla cinese, ovvero rombo fritto con spezie e riso bianco. Le lancette dell’orologio continueranno a scorrere fino allo scoccare del nuovo anno e l’artista Yang Liufei condurrà i clienti alla mezzanotte realizzando dal vivo scritte portafortuna in cinese.
Il gong del Luo orientale segnerà l’inizio dell’anno del Topo e non mancherà il classico brindisi, non con champagne, ma con un’antica grappa di sorgo.

Il divertimento è assicurato. Lo sanno bene gli habituè di quello che, più che un locale, è quasi una casa cinese dove la proprietaria, Sonia Zhou, fa sentire tutti in famiglia. I camerieri indossano le magliette con un disegno che la ritrae, alle pareti ci sono le (tantissime) foto dei clienti vip, ma per Sonia tutti meritano la stessa cura e attenzione. Durante il pasto, si avvicina a ogni tavola, parla, ride, racconta e spiega. Anima l'atmosfera e c'è da scommettere che durante la sera della vigilia dell'anno del Topo, il 24 gennaio, in tutto il ristorante si respirirà aria di festa.
Per l'occasione ci sarà un menu particolare (si possono scegliere i piatti che si preferiscono e c'è comunque anche il solito menu alla carta) con pietanze che, nella tradizione del Capodanno in questo ristorante, non mancano mai. Dai fiori di loto alle alghe ripassate in padella, dall'anatra alla pechinese alla spigola con soia e cipollotto fino a un grande classico di Sonia: lo stinco di maiale stufato alla maniera cinese. I dolci? Noci caramellate e un dessert a base di riso fritto. A mezzanotte, poi, brindisi con dono di una lanterna cinese ad ogni cliente (da far volare in cielo fuori dal locale o da tenere per ricordo).

Il proprietario è italiano, ma il suo amore per la Cina lo ha portato ad aprire nel quartiere Ostiense, da più di un anno, un ristorante con cucina a vista, cuochi orientali e piatti tradizionali. La data da segnare sul calendario è quella di lunedì 27 gennaio, perchè la cena prevederà, oltre al menu alla carta, una selezione di sette pietanze nuove che si potranno poi ordinare anche durante tutto l’anno del Topo.
Il costo dei singoli piatti varia tra i 7 e i 9 euro e la lista del Capodanno prevede gamberi smeraldo, fagiolini piccanti, involtini di maiale alla pechinese (molto saporiti) e particolari polpette di maiale, zenzero e castagne d’acqua con pane cinese alle giuggiole.
Tra le nuove specialità a base di pesce ci sono le capesante con spaghetti d riso e salsa del Sichuan, come carne il manzo croccante in salsa agrodolce e, ultima tra le sette proposte del 2020, il riso con maiale, funghi e melanzane cinese. La cena inizierà alle 20.30 e il proprietario del ristorante, Gianni Catani, consiglia la prenotazione.

Due piatti speciali per due serate in stile cinese. Questa ravioleria orientale artigianale del quartiere Prati, specializzata (come dice il nome) in damplings, solo a cena proporrà, il 24 e il 25 gennaio, due pietanze tradizionali per avvicinarsi all'anno del Topo con la speranza che sia un 2020 di felicità. ""In Cina ogni piatto servito durante il Capodanno lunare ha un significato particolare ed è per questo che abbiamo scelto due portate che indicano prosperità, affinché sia di buon augurio per i nostri clienti"", spiega Leonardo Teng, proprietario del locale con Davide De Giovanni, Mauro Scali e Tommaso Vitali.
Il 24 gennaio sera, oltre alla lunga lista di damplings presenti nel classico menu, si potrà ordinare (costo 7,50 euro) il piatto speciale con lo Xiao Long Bao, un raviolo al vapore ripieno di tartufo. La leggenda racconta che Huang -Mingxian, proprietario di un ristorante del quartiere di Nanxiang, nel 1870 inventò questo raviolo aggiungendo della gelatina al macinato di maiale, che, dopo la cottura al vapore, diventa liquida andando a riempire il raviolo di brodo. I clienti accorsero al suo ristorante, iniziando a chiamare questo raviolo Nanxiang Xiaolongbao, riferendosi al cestino di bambù in cui viene tuttora servito.
Il 25 gennaio la festa proseguirà con un altro piatto speciale (sempre solo a cena): il Sour Plum Duck, l'anatra con salsa alle prugne fermentate, riso basmati,cavolo cinese e bok choi saltati nel wok (15 euro).

Il nome dell'insegna resterà questo ancora per poco. Nei prossimi mesi, infatti, il ristorante di Jun Ge diventerà Sinosteria, ma le caratteristiche resteranno sempre le stesse (così come il proprietario): cucina cinese rivisitata e grande attenzione alla stagionalità e alla qualità delle materie prime.
Chi ancora non ha scelto dove trascorrere la sera del 24 gennaio può andare dritto verso la soglia di questo indirizzo del quartiere Marconi che proporrà, a scelta oltre al menu alla carta, alcuni piatti del cenone del Capodanno lunare. Parliamo innanzitutto dei ravioli jiaozi ripieni di carne di maiale e erbe cipollina, ma anche dei filetti di abbacchio con semi di cumino (l’agnello è uno degli ingredienti che non deve mai mancare sulla tavola della festa orientale). Infine, spezzatino di vitello con fondo bruno su patate di Avezzano.

Italia e Cina non sono mai state così vicine Un navigatore del gusto indicherebbe infatti il ponte tra Oriente e Occidente in questo ristorante del quartiere Prati aperto dal 1982 e frequentato dai tanti romani che non rinunciano ai sapori etnici.
Poichè i festeggiamenti per il Capodanno lunare durano una settimana, qui la cena tradizionale sarà il 26 gennaio.
Nessun menu speciale, ma una lista di pietanze tipiche da ordinare (se si vuole) insieme a qualche specialità del classico menu alla carta del ristorante. Tra i piatti che si potranno gustare solo quella sera gli chef daranno una particolare attenzione a una lunga selezione di ravioli realizzati ad hoc e ripieni di prelibatezze come, il tartufo, la seppia o le  capesante. Il costo varia a seconda del piatto scelto e per tutti, a fine cena, ci sarà in dono un braccialetto rosso portafortuna.

Una settimana di festa. Ad organizzarla è il Dumpling bar del quartiere Marconi, ravioleria artigianale cinese dove da lunedì 27 gennaio a venerdì 31, si onorerà l'anno del Topo con delle preparazioni speciali che andranno ad affiancare il menu dei tanti ravioli già disponibili in questo indirizzo.
Come piatto portafortuna ci saranno i dumpling con l'agnello, mentre la specialità della casa sarà il pesce in agrodolce, introvabile nel resto dell'anno. Aperto a pranzo, questo locale dal sapore asiatico per il Capodanno lunare proporrà anche una selezione di ravioli al forno e i particolarissimi Scheng Jian Bao, vanto degli chef. I prezzi? 5 o 6 euro a seconda dai ravioli e, per il pesce in agrodolce, otto euro. I ravioli saranno disponibilità già da sabato 25.

Letteralmente significa ""sala da tè"" ed è così che Simone Zheng ha pensato il suo ristorante (vicino a piazza Fiume): un luogo di pace e tranquillità dove, oltre che sorseggiare i migliori tè cinesi, si possono ordinare specialità orientali che attingono dal vasto patrimonio alimentare italiano fondendo ingredienti e sapori in un cresendo di gusto.
I festeggiamenti del Capodanno lunare dureranno un'intera settimana, a partire dal 25 gennaio, a pranzo e a cena si potrà ordinare uno speciale menu degustazione (ma c'è anche la normale lista alla carta) al prezzo di 25 euro. ""Cercheremo di portare l'atmosfera delle festa al tavolo di ogni cliente"", assicura Zheng, Per l'occasione, assieme ai suoi esperti chef orientali, ha pensato a un menu a base di pietanze tradizionali.
Si inizia con l'agnello brasato alla maniera cinese (piatto portafortuna) e si prosegue con gli gnocchi di riso saltati nel wok con verdure orientali e carne di maiale. Gran finale con i mochi, simili a dei bignè ripieni di crema al sesamo e serviti in brodo.

Il Capodanno lunare a buffet. Un modo originale e economico per iniziare l'anno del Topo con un occhio di riguardo per il portafoglio. Basta varcare la soglia di questo (grandissimo) ristorante in zona Porto Fluviale, all'Ostiense, luogo di ritrovo di molti cinesi residenti a Roma e che a tavola hanno nostalgia dei piatti di casa. Ma tra i clienti del locale (oltre 500 coperti) ci sono anche molti romani con la passione per l'Oriente e anche a loro è dedicata la formula all you can eat del 24, 25 e 26 gennaio.
Oltre ai tanti piatti che normalmente riempiono il buffet, per i festeggiamenti del Capodanno si potranno assaggiare anche piatti come l'anatra alla pechinese o la spigola al vapore con salsa di soia e erba cipollina. Il costo per il 24 gennaio a cena è di 20,90 euro (buffet illimitato, bevande escluse), mentre il 25 a pranzo si pagherà 15,90 euro e a cena 21,90 euro (stesse cifre anche per i pasti del 26 gennaio). Tra i dolci, spazio ai dessert portafortuna, in particolare aile palline di riso glutionoso ricoperte di farine di cocco e ripiene di sesamo.",la repubblica,https://www.repubblica.it/sapori/2020/01/23/news/roma_ristoranti_dove_festeggiare_capodanno_cinese_2020-245858409/?ref=search
Come i cinesi vedono gli italiani: «Sempre in ritardo e un po' infantili. Noi sogniamo la Bellucci di Malena»,25 agosto 2022,"Sono «zuqiù», cultura, gondola, genio e lentezza, bella vita e caos, superpotenza artistica e anche le scarpe le parole che vengono in mente ai cinesi quando parlano di Italia. Andiamo con ordine, a volte anche di importanza nella percezione mandarina dell’italianità: «zuqiù» significa piede-palla, il football che è anche espressione di prestigio politico-culturale. Non per niente Xi Jinping ha ordinato di costruire ventimila scuole di calcio per inseguire il sogno di vedere la Cina campione del mondo. Si dice che il segretario generale abbia una passione per l’Inter, sbocciata nel 1978, ben prima della nascita del giovane presidente Steven Zhang, quando i nerazzurri sbarcarono avventurosamente a Pechino (volo di 29 ore) per una serie di esibizioni nello Stadio dei Lavoratori e Sandro Mazzola, che si era ritirato da un anno, giocò un tempo rischiando l’infarto. In tribuna c’era l’universitario Xi. Sta di fatto che l’Italia è sempre considerata dai cinesi maestra del calcio, tanto che Marcello Lippi, ribattezzato Yin Hu (Volpe d’argento) è stato chiamato a guidare la nazionale rossa per anni, rispettatissimo nonostante i risultati non proprio brillanti. Il Mister ha bellissimi ricordi cinesi: «Il presidente Xi mi mandava complimenti e saluti attraverso i ministri dello sport». Oltre ai saluti, Volpe argentata ottenne un ingaggio favoloso. «Yidalì»: si dice così Italia in cinese. Sembra semplice, ma non lo è. Perché i tre ideogrammi che compongono il suono Yi-da-lì hanno creato ai sinologi qualche incertezza.

Lo segnalava in un saggio del 1961 Giuliano Bertaccioli, diplomatico e accademico: nessun dubbio sul suono «da», fornito dal carattere che identifica «grande»; e su «lì», reso da quello che si usa per «interesse» o anche «guadagno». Il dilemma viene con «Yì»: ci sono diversi omofoni e quindi può dare l’idea di «pensiero» o «giustizia». Ecco che Yidalì può suonare come «Paese che pensa al grande guadagno»; oppure «Paese che dall’essere giusto trae un grande guadagno». Un’Italia di mercanti, oppure di grandi ideali etici. I commerci comunque sono nel Dna dei cinesi, che sanno meglio di noi chi sia stato Marco Polo, lo considerano un «collega» e lo citano spesso.

Amici di Pechino mi ricordano che circola anche un soprannome, per noi, un gioco di parole basato sull’assonanza tra Yidalì e yidaì (senza la elle) che significa «naif, simpatico e spontaneo». Prendiamolo come complimento. Ogni discorso tra politici mandarini e ospiti venuti da Roma parte immancabilmente dall’affermazione che «Cina e Italia sono simili, due superpotenze della cultura accomunate da migliaia di anni di Storia». Seguono ricordi di Marco Polo e Matteo Ricci e un richiamo alla Via della Seta verso Venezia. A Xi piace citare Dante e Petrarca, che ha letto da ragazzo. Ma che cosa pensa in cuor suo del nostro Paese un funzionario governativo di Pechino? «Ho vissuto in Italia e ho avuto problemi con la burocrazia», comincia un amico di cui non possiamo fare il nome («sai, non vorrei mettere in imbarazzo il mio dipartimento»).

Anche io ho conosciuto la burocrazia cinese ed è dappertutto, ribatto. «Sì, ma da noi a Pechino funziona bene e tutto è online». Uno a zero per la burocrazia cinese. Il funzionario però subisce davvero «il fascino per la vostra arte e la cultura, fattori che proiettate benissimo all’estero, anche da noi». Nella classe media cinese (più di 350 milioni di anime) «lo stile di vita italiano è popolare, apprezziamo anche la vostra cucina e non è scontato per noi». Il dirigente ministeriale è un politico navigato: «Vi consideriamo amici, vi abbiamo offerto aiuti all’inizio della pandemia mandando alcuni dei nostri medici che avevano fatto esperienza nei giorni tragici di Wuhan e poi non possiamo dimenticare il vostro sostegno quando ci fu il terremoto terribile nel Sichuan». Ma la gente comune? «Beh, vi pensa passionali, rilassati, creativi, artisti del design ma anche abituati al ritardo: sai, c’è una barzelletta: “In Italia, a parte la Ferrari tutto è lento”».

L’ultima considerazione è una frecciata: «Il problema, visto dal nostro governo, è che non sapete mai bene dove stare, scherzosamente, con ironia, ci ricordiamo il vostro ruolo nella Seconda guerra mondiale, partiti con un’alleanza e arrivati con un’altra». Il riferimento è al grande entusiasmo del nostro governo per l’adesione alla Nuova Via della Seta , proclamato nel 2018 con il Memorandum d’intesa presto abbandonato in archivio: «Sì, in questo non ci sentiamo proprio soddisfatti».

Dopo la politica, avventuriamoci nella psicologia delle masse. Prendiamo in prestito una «indagine sul campo» condotta nelle strade di Pechino da Federico Roberto Antonelli, direttore designato dell’Istituto di cultura italiano in Cina. Il dottor Antonelli, figlio di una sinologa, ha fatto le scuole elementari a Pechino negli anni ‘80, parla il mandarino con accento pechinese ed è stato raffinato e grintoso consigliere giuridico in ambasciata. «Ho raccolto in un taccuino i dialoghi in taxi a Pechino. Come in tutti i Paesi del mondo, anche i tassisti pechinesi amano chiacchierare e siccome nel traffico mostruoso i tempi morti si allungano, i discorsi sono in proporzione. Mi sono divertito a chiedere dell’Italia: gli argomenti in ordine di citazione erano 1) il calcio; 2) le scarpe; 3) la cultura. Un tassista mi parlò di Boccaccio e delle sue novelle tradotte in cinese, un altro di Pavarotti e della lirica, anche L’ultimo imperatore di Bertolucci è nella memoria. Qualcuno mi parlò di un film albanese degli Anni 50 con la citazione “Mussolini ha sempre ragione”. E poi tutti sognano Monica Bellucci di Malena». E le scarpe? «Rappresentano il made in Italy, elegante ma solido». Quali difetti ci rimproverano? «I più esperti ci rimproverano la mancanza di continuità».

Dopo il sondaggio a tassametro, uno condotto dall’Università del Guangdong. Ce lo illustra la professoressa Zhang Haihong, 44 anni, direttrice del Dipartimento di Italiano: «Abbiamo intervistato un campione di donne cinesi nate negli Anni 90: gli italiani sono considerati entusiasti e creativi, ma non sembrano molto seri. Gli uomini risultano simpatici e gentili, ma vivono ancora nell’orgoglio di essere la culla del Rinascimento, sono bravi a comunicare e parlano veloce e ad alta voce, gesticolano, sembra che stiano ballando o persino litigando. Sono abituati a incoraggiare gli altri e fare molti complimenti. Se vogliono, possono elogiare illimitatamente, il che fa sentire che non sono abbastanza sinceri». Chen Ou, giornalista di Pechino, 40 anni, è netto nell’analisi. Difetti: «Sul fronte politico, gli italiani seguono quasi sempre quelle americane; nel welfare, l’onere per il bilancio statale è diventato troppo gravoso; la sicurezza sociale è un problema, ci sono troppi ladri e truffatori per le strade». Meriti: «Siete calorosi e amichevoli, avete un atteggiamento sano nei confronti della vita e amate lo sport. La cucina è favolosa».

Sun Yeli, 60 anni, chief economist dello Shanghai Sunpower investment Group ha un aneddoto: «Nel 1990 ho fatto una vacanza a Venezia. Abbiamo preso la gondola. Il gondoliere era gentile, con un volto scuro, scultoreo e una figura forte. Remava e cantava, ci ha spiegato con entusiasmo le attrazioni di Venezia. Secondo me questo gondoliere era un patrimonio culturale immateriale vivente di Venezia. L’avevamo soprannominato “Il bello sulla gondola”. Ora sto gestendo un progetto di rinnovamento urbano a Xuzhou, nella provincia dello Jiangsu. Qui abbiamo ricostruito Piazza San Marco con un piccolo canale dove ho messo due gondole. Non vedo l’ora di avere qui i veri gondolieri veneziani. Saranno sicuramente un successo sul web!». Ma un difetto lo abbiamo? «Un po’ presuntuosi, un po’ troppo avari sul denaro». Zhang Na, 47 anni, imprenditrice pechinese del settore tech ha viaggiato tra Cina e Italia 50 volte in 20 anni. «Il lifestyle mi ha conquistato, con quella bella abitudine di riunirsi per il caffè al mattino e per l’aperitivo al pomeriggio. Un merito degli italiani è quello di fare una sola cosa alla volta, così vi concentrate meglio, anche se nella percezione cinese questo è spesso considerato come una mancanza di efficienza. Incompatibilità? Noi ceniamo alle 17.30, da voi bisogna aspettare fino alle 20, o addirittura fino alle 21. Anche i professori arrivano spesso fuori orario e dicono che 15 minuti sono “ritardo accademico”».

Blanche Wang lavora nel design: «Siete solari, salutate prima degli altri, attaccate discorso e siete spiritosi. Certo, la lentezza a volte è esasperante ed è inutile cercarvi durante le vacanze di agosto, anche i ministri vanno al mare ad abbronzarsi». Zhang Gangfeng, laureato in sociologia a Trento, è rimasto colpito dal «senso della famiglia che ci accomuna, la mamma italiana si occupa molto dei figli, come le nostre, anche troppo. La cultura conta molto per noi e vi vediamo come i custodi del giardino antico dell’Europa». Zhang dopo Trento ha studiato economia sociale, è passato agli investimenti stranieri in Cina e ora è docente alla School of Management all’università dello Zhejiang: «Voi vi basate sulle piccole imprese, che sono flessibili ma hanno troppo fretta di guadagnare subito, con pochi investimenti strategici. Spesso nella testa dei cinesi siete innovativi e geniali, ma poco perseveranti, per questo siete di seconda categoria rispetto a tedeschi, francesi e inglesi». Zhang ricorda che già negli Anni 90 il premier Zhu Rongji spiegava che gli «italiani sono indubbiamente molto intelligenti, ma mancano di visione di lungo periodo».

Riassume Guido Giacconi, ingegnere, veterano della Cina con la sua società di consulenza In3act e vicepresidente della Camera di commercio europea: «Ci vedono inventivi, geniali, edonisti, politicamente instabili; quando salgo sul palco per una conferenza mi presentano come discendente di una cultura plurimillenaria, naturalmente elegante, poi se siamo preparati nel campo delle nuove tecnologie si sorprendono». Yu Weiwei, che lavora da venti anni nell’ufficio di corrispondenza del Corriere ha avuto modo di conoscerci nel bene e nel male. «Esiste un eterno bambino nel cuore degli italiani, che li porta a essere vicini all’essenza della vita. Non amano fingere. Un grande imprenditore cinese mi ha detto una volta che “l’integrazione tra arte e industria rende unica la creatività italiana, un dono da invidiare per tutti gli altri popoli”. Io ho imparato lavorando con voi che “fare bella figura è molto importante”. Gli italiani sono contraddittori. Sembrano molto allegri e persino superficiali ma nel frattempo molto profondi nei loro pensieri e nelle riflessioni, giudicano sempre. Sembrano in ritardo perenne, ma spesso fanno un lavoro di grande qualità all’ultimo momento».

Si è meritata l’encomio della tv cinese la dottoressa Cristiana Barbatelli, da trent’anni consulente per gli investimenti di piccole e medie imprese a Shanghai. Durante il lockdown ha vestito la tuta ermetica bianca e si è impegnata da volontaria nel sostegno agli anziani bloccati in casa. Perché lo ha fatto? «Ho deciso di vivere una storia d’amore con questo Paese che mi ospita, in amore ci sono alti e bassi, incomprensioni che si superano con la fiducia che nasce sempre dall’amore per la gente intorno a noi. Facendo la dabai (grande bianca, nel gergo della lotta cinese al Covid, ndr) ho conosciuto tutti gli anziani del mio palazzone, ora ci chiamiamo per nome, li ho conquistati anche con i miei gnocchi al sugo d’anatra». Ultima battuta per l’amico funzionario ministeriale: «Siamo molto vicini, ora lo siamo di più anche nel calcio, niente mondiali per voi e per noi».",corriere della sera,https://www.corriere.it/cronache/visti-dagli/22_agosto_25/come-cinesi-vedono-italiani-sempre-ritardo-po-infantili-noi-sogniamo-bellucci-malena-580cb07a-24b2-11ed-9477-8142972fc587.노싀
Il fascino della fantascienza cinese per gli americani,10 MARZO 2021,"Shanghai inghiottita dalle acque per il cambiamento climatico. L’intelligenza artificiale applicata a modificare il cervello umano. Un popolo di lavoratori migranti costretti a vivere su sottomarini, parcheggiati tra l’immondizia nel fiume di una grande metropoli. La Storia a ritroso: una Cina che dal benessere capitalista scivola verso le privazioni del comunismo di Mao. Sono alcune trame dei più popolari racconti di fantascienza cinese, pubblicati negli Stati Uniti in diverse raccolte tra cui “Broken Stars”, stelle spezzate, a cura dello scrittore e traduttore cinese-americano Ken Liu. Spesso questa narrativa è distopica, offre una visione angosciante del futuro.

E’ raffinata e competente quando parla di scienza e tecnologia, il che non stupisce: la Cina in molti campi è ormai più avanti dell’Occidente. Il successo che riscuotono tra i lettori della superpotenza rivale, è rivelatore. Nel clima di guerra fredda in cui Xi Jinping manovra la censura con più determinazione dei predecessori, l’America pensa di aver scoperto un canale alternativo per capire cosa pensano i cinesi.

La fantascienza è un genere letterario che parlando di secoli futuri o pianeti lontani riesce a dire cose scomode o angoscianti, passando attraverso le maglie della censura. Tra i temi ricorrenti ci sono l’Apocalisse ambientale o il ruolo del Grande Fratello. Il primo a subire il fascino di questa letteratura fu Barack Obama, appassionato lettore della trilogia Il problema dei tre corpi di Liu Cixin, il maestro della fantascienza cinese contemporanea. Dopo la scoperta di Obama c'è stato un boom delle traduzioni e la fantascienza cinese è diventata per gli americani una finestra nell'animo di quella nazione.

E’ una zona franca un po’ meno controllata di altre forme di espressione, perché dal Novecento un pregiudizio positivo dei dirigenti cinesi attribuisce alla fantascienza un ruolo educativo. Ancora di recente un vicepresidente della Repubblica Popolare l’ha elogiata come “forza positiva” e si è dichiarato un fan; molti chief executive di grandi aziende cinesi, soprattutto nel settore digitale, nei loro discorsi usano spesso delle metafore prese dai romanzi di Liu Cixin, che ha inventato una sorta di linguaggio nazionalpopolare.

Tuttavia perfino lui ha avuto dei problemi. Prima in Cina e poi in America. La parabola di Liu Cixin attraversa momenti tragici nella storia recente del suo paese. Nasce nel 1963 nella provincia dello Shanxi. I suoi genitori lavorano in una miniera di carbone. Quando divampa la violenza della Rivoluzione Culturale maoista, i suoi genitori a tre anni lo mandano a vivere dai nonni in un villaggio. Quando riaprono le università si laurea in ingegneria elettrica.

Il suo primo romanzo esce nel 1989, l’anno della rivolta di Piazza Tienanmen, s’intitola Cina 2185 e gli vale la definizione di “primo scrittore cyberpunk nella storia cinese”. L’opera che consacra il suo successo reca i segni di quelle tragedie. Il problema dei tre corpi inizia proprio durante la Rivoluzione Culturale: la protagonista da bambina vede suo padre (un professore di fisica) tradito dalla moglie e dall’altra figlia durante un processo delle Guardie Rosse, quindi ucciso a botte. La protagonista diventa a sua volta una scienziata astrofisica. Segnata da una profonda sfiducia negli esseri umani, manda un messaggio interstellare che invita gli alieni a invaderci.

Ma la sequenza di eventi che ho riassunto appare nella prima traduzione straniera de Il problema dei tre corpi, quella fatta da Ken Liu per l’editore Usa. In Cina, Liu Cixin dovette “nascondere” l’antefatto della Rivoluzione Culturale maoista. E’ spostato molto in avanti nell’ordine dei capitoli, come un “flash-back” innaturale, che complica la lettura. Fu uno stratagemma che l’editore cinese suggerì al romanziere, onde evitare uno stop dalla censura di regime.

Liu Cixin è un personaggio complicato che non si lascia catturare negli stereotipi. Non è un dissidente, in alcune sue dichiarazioni pubbliche si è allineato con il governo di Pechino. In un’intervista ha sostenuto che i diritti individuali e la liberaldemocrazia “non interessano i cinesi”, e che una liberalizzazione del suo paese “avrebbe conseguenze terrificanti”. Ha difeso i campi di rieducazione in cui Pechino ha detenuto un milione di uiguri musulmani dello Xinjiang, sostenendo che “il governo sta cercando di sostenere la loro economia e di sollevarli dalla povertà”. L’alternativa, ha aggiunto Liu Cixin, sarebbero gli attentati dei fondamentalisti islamici.

Queste parole non sono passate inosservate in America. Hanno contribuito ad alimentare un giallo attorno all’adattamento cinematografico e televisivo de Il problema dei tre corpi. Dopo il successo del libro, tradotto in trenta lingue e con oltre dieci milioni di copie vendute, la trasposizione sullo schermo sembrava ovvia. E in effetti il film è stato realizzato. Doveva uscire nelle sale cinesi e mondiali nel 2017. Non è mai uscito.

La versione della casa produttrice cinese è che la qualità non era soddisfacente. Poi è entrato in scena Netflix con un progetto di serie televisiva. Sono intervenuti cinque senatori repubblicani, con una lettera al chief executive di Netflix per chiedergli di bloccare il progetto. Netflix ha respinto le critiche, dissociandosi dalle opinioni politiche del romanziere cinese. Il fatto che abbia opinioni vicine al regime, non lo penalizza neppure in Occidente. L’attrazione di Liu Cixin è che attraverso i suoi romanzi di fantascienza ci fa sbirciare un futuro immaginato, o temuto, da una grande massa di cinesi. Se fosse un contestatore, un dissidente, rappresenterebbe una frangia di ribelli. Dall’alto dei suoi milioni di copie vendute rivela comunque i sogni e le angosce della sua Cina.         ",la repubblica,https://www.repubblica.it/robinson/2021/03/10/news/il_fascino_della_fantascienza_cinese_per_gli_americani-291643960/?ref=search
La Cina silenzia anche l’amato karaoke: “Stop canzoni immorali”,04 AGOSTO 2021,"""Novantanove yuan, può cantare per un'ora. La stanza è la 208: corridoio, destra, sinistra e poi ancora destra. Non può sbagliarsi"". Mica detto. Qui al Melody Ktv di Chaoyang, Pechino Est, uno dei più grandi karaoke della capitale, di stanze ce ne sono almeno 80. Di tutte le dimensioni. Pronte, dalle 11 di mattina all'alba del giorno dopo, ad accogliere intere famiglie, ragazzi in libera uscita la sera, colleghi di lavoro, gruppi di simpatiche sessantenni agghindate a festa. Tutti qui a cantare seguendo le parole sullo schermo, passatempo preferito dei cinesi, separati da pareti insonorizzate per stare lontano da occhi - e orecchie - indiscreti. Dentro, divani in pelle nera, tv da 40 pollici, due grandi casse, luci stroboscopiche, microfoni da coprire con delle spugnette colorate per evitare di sputacchiarci sopra (siamo pur sempre nel mezzo di una pandemia) e un grande schermo touch dove scegliere le canzoni. Quelle, almeno, che ancora si possono cantare.

Sì perché ora il ministero della Cultura sta preparando un giro di vite - il terzo negli ultimi dieci anni - proprio sulle canzoni ""ammesse"" nei karaoke. Il Partito vuole soltanto testi ""sani"", che ""promuovano energia positiva"". E mette al bando - secondo quanto scritto nella bozza del documento che sta preparando - quelli che ""danneggiano l'unità nazionale, la sovranità e che incitano all'odio etnico"". Un indice delle canzoni proibite che tocca pure quelle dove si parla di sesso, droga e comportamenti ""immorali"".

La nuova blacklist non c'è ancora, ma è facile capire dove si andrà a parare. Tra le hit non più disponibili (37 quelle cancellate nel 2011, salite a 120 nel 2015 fino alle 149 dello scorso anno) c'è quella ""Boundless oceans, vast skies"" della band di Hong Kong Beyond, inno delle proteste nel 2014 durante la rivoluzione degli ombrelli: ""Perdonami, ma non posso rinunciare al mio amore per la libertà"". Ritornello vietatissimo. E poi ""I love taiwanese girls"" del rapper Mc Hot Dog (""Non mi piacciono le ragazze cinesi, preferisco quelle taiwanesi""). Ancora disponibili ma in pericolo, il padre del rock cinese, Cui Jian, e la sua ""Nothing to my name"" cantata dagli studenti nei giorni precedenti la strage di Tiananmen. Anzi, ""l'incidente"", come si chiama qui. A rischio perfino l'Internazionale, ma in versione heavy metal dei Tang Dynasty.

""Non ne so nulla"", dice forse in buona fede Yu, cameriere assunto da pochi giorni. Più difficile credere alla manager, Li Hua: ""Non ci hanno detto niente, noi mettiamo a disposizione le canzoni fornite da una società, la LeiShi"". Peccato che, contattati, il telefono squilli a vuoto per ore. Lin, 45 anni, oggi a cantare ci ha portato tutta la famiglia. ""Ho trovato tutte le canzoni che cercavo. Ho sentito della lista e sono d'accordo: è quello che un buon governo dovrebbe fare"". ""Dagli spettacoli dei comici fino ai videogiochi, questa è soltanto l'ultima mossa del Partito per estendere ancora di più il suo controllo su tutto"", spiega a Repubblica Angeli Datt, analista di Freedom House. ""Sotto Xi il Partito ha spinto la censura in aree nuove, opprimendo la vita culturale e sociale. Sintomo di nervosismo per un dissenso interno che cresce"".",la repubblica,https://www.repubblica.it/esteri/2021/08/04/news/stop_canzoni_immorali_ora_pechino_silenzia_anche_l_amato_karaoke-312967613/?ref=search
La pasticceria di Hong Kong a Chinatown: dalle torte con fagioli rossi e mango ai «bubble waffle»,17 maggio 2022 ,"Qualcuno ha un aspetto da dolce lunare, per la consistenza gelatinosa e i pezzetti di frutti sconosciuti (fagioli dolci, in realtà). Altri hanno una forma curiosa, palline perfettamente tonde inserite in fila su un lungo stecco. Bisogna osare — anche se la curiosità gastronomica non ha certo bisogno di incoraggiamenti — e metterli in bocca. Considerazione dopo averli assaggiati? Niente male! Da due anni Eric Yep, imprenditore di Hong Kong, sta facendo conoscere ai milanesi la cucina — lui preferisce parlare di identità culinaria — della sua città gourmand, che è differente da quella classica cinese e (incredibilmente) prima del suo arrivo non era ancora davvero sbarcata a Milano.

Dai «bubble waffle» ai «Put chai ko»
Se oramai dim-sum, polpette di pesce e anche la scenografica cascata di noodles fritti, sono diventati quasi familiari grazie ai suoi quattro locali — insegne aperte a tempo di record una via l’altra da settembre 2020 —, era rimasto in sospeso il capitolo pasticceria. «Inaccettabile», è il suo commento divertito, «da noi i dolci hanno un posto importante sia ai deschi familiari che nei ristoranti, siamo un popolo super goloso». Pochi giorni fa, l’inaugurazione di Hekfanchai Bakery in via Paolo Sarpi (all’angolo con Arnolfo di Cambio), mini locale con gli immancabili tavolini all’esterno e la cucina affidata alle mani esperte dello chef Kin Cheung. Yep è andato a colpo sicuro con una selezione di ricette tipiche adatte — «ma non adattate», precisa, «sono pure al cento per cento, nonostante la difficoltà del reperimento di materia prima fresca e di qualità» — anche al gusto occidentale. Come le allegre palline bubble waffle (street food molto comune e pare amato a tutte le età), facili, leggere e non troppo zuccherine, nell’impasto ci sono uova, farina e zucchero rosso cinese. O come i Put chai ko, piccole torte-budini (tremolanti) a base di fagioli rossi, di diversi colori: i bianchi oltre ai beans hanno fra gli ingredienti cocco e sago, nei gialli c’è mango e di nuovo sago, il trasparente è invece a base di litchi e fiori di osmanto. E ancora egg tart, crostatine dal cuore di crema all’uovo, paste croccanti di castagne d’acqua e pane dolce all’ananas.

Il «milk tea al caffè»
Sugli scaffali compaiono birre artigianali cinesi e qualche bibita occidentale, ma sarebbe un peccato venire via senza aver provato anche una bevanda tradizionale. Yep è pronto a suggerire. «Abbiamo inserito in lista il milk tea, diverso da quello popolare di Taiwan, utilizziamo un tè rosso dal retrogusto leggermente amaro, che si abbina in contrasto al dolce», fa sapere, «e una sua variante, il milk tea al caffè, il nome non deve spaventare, il suo sapore ricorda alla lontana quello del vostro cappuccino». I dolci possono essere consumati nel piccolo spazio o seduti all’esterno (punto privilegiato di osservazione dei pasticceri all’opera, la cucina ha la finestra, priva di tende, che dà direttamente sulla strada), ma ovviamente come in tutte le pasticcerie c’è anche l’alternativa dell’asporto, in confezioni molto curate.",corriere della sera,https://milano.corriere.it/notizie/cronaca/22_maggio_17/milano-pasticceria-hong-kong-chinatown-torte-fagioli-rossi-mango-bubble-waffle-b6c4d7a6-d5ab-11ec-883e-7f5d8e6c8bf0.shtml
"""L'Occidente è una bugia""",24 FEBBRAIO 2021,"Il futuro è della  Cina. Da quando il cancelliere tedesco Kurt Georg Kiesinger diede l’allarme (“Dico solo : Cina, Cina, Cina!”) è diventato una sorta di luogo comune che si rivela sempre più fondato. Grazie alle sue esportazioni l’impero cinese domina l’economia mondiale e adesso  persino i sistemi sanitari globali.

Gli ideologi della superiorità cinese, oltre a scrivere il futuro dell’umanità, ora vogliono riscriverne il passato. Il professor Huang Heqing, storico dell’arte presso la famosa università di Zhejiang sostiene la tesi che tutte le principali testimonianze della civiltà sono dei falsi, realizzati dagli astuti europei nel diciannovesimo secolo. Le piramidi di Giza, il Partenone, il Foro romano – tutte copie in cemento per offuscare lo splendore dell’unica vera civiltà mondiale, ovviamente quella cinese.

 


""Reperti falsificati""
 

Il professor Hequing sa quello che dice. Parla un ottimo francese e vanta una laurea alla Sorbona. La sua profonda cultura gli ha consentito di scoprire il grande complotto ordito ai danni della sua gloriosa patria: “L’Occidente non fa che riscrivere la storia e falsificare reperti” scrive la piattaforma “Taiwan English News” citando Heqing. E ancora: “La civiltà  dell’antico Egitto, per come oggi la conosciamo, è una favoletta inventata dagli storici occidentali ortodossi a partire dal diciannovesimo secolo”.

Heqing non è l’unico fautore di questa visione sinocentrica del mondo. Altri ricercatori cinesi sostengono già da tempo, ad esempio, che il Rinascimento europeo del quindicesimo e sedicesimo secolo si è realizzato solo come imitazione dell’innovazione cinese. Nel corso di quell’epoca gli studiosi europei avrebbero reinventato tutta l’antichità, da Omero ad Agostino. Un altro ricercatore cinese riconosce dopotutto “all’Occidente” una sorta di storia antica, che però sarebbe stata totalmente plasmata dai contatti con i cinesi.

 

Il perché delle piramidi
 
Per rendere più credibile questo enorme balzo all’indietro i professori nazionalisti del Celeste impero dovrebbero però sanare certe contraddizioni. Perché ad esempio gli architetti europei avrebbero eretto le piramidi proprio nel deserto alle porte del Cairo? Se lo scopo fosse stato davvero quello di sminuire la Cina ed esaltare l’Europa, le piramidi avrebbero dovuto sorgere a Londra o a Parigi (dove oggi comunque ce n’è una piccola di vetro,  ma non certo in Africa).

Per quanto, a detta dei cinesi, tutte le civiltà del mondo, incluse quelle indiana e persiana, siano appannaggio dell’Occidente, secondo gli europei sono fiorite in oriente. Non sarebbe stata una colossale idiozia da parte dei dominatori europei sotterrare milioni di tavolette d’argilla, sculture, mummie e rovine di palazzi nelle torride lande tra l’Indo e il Nilo, solo per poi riportarle faticosamente alla luce per la gloria dell’Egitto e della Persia?

E inoltre: il pieno successo di questo grande complotto non dovrebbe far impallidire d’invidia i presidenti  cinesi, da Mao a Xi Jinping? La falsificazione della storia dell’umanità ad opera degli agenti segreti archeologi della Regina Vittoria o di Napoleone III non sarebbe forse la prova decisiva della superiorità dell’Europa sull’Asia, che fino ad oggi si è lasciata imbrogliare da questa perfida invenzione?

 

L'eurocentrismo
 

 Da tempo tutto il mondo – a partire dalle università europee e americane – si scaglia contro l’eurocentrismo, il colonialismo e il razzismo degli europei. Questi schiavisti e conquistatori della peggior risma all’epoca delle colonie non avrebbero avuto niente di meglio da fare che rendere metà Asia e il Nord Africa partecipi della gloria dell’Occidente?

Forse gli artefici della  propaganda ultranazionalista cinese avrebbero dovuto imparare, studiando Hegel, che i furbissimi europei consideravano misere le loro lande nebbiose. Che cos’è un agglomerato di case come Berlino confronto alle antiche metropoli asiatiche come Babilionia, Gerusalemme o Persepoli? Ex Oriente lux, è non a caso uno dei motti della formazione umanistica.

Inoltre questa teoria non ha mai escluso che la luce dell’Oriente brillasse da migliaia di anni anche nelle grandi città della Cina, quando gli europei ancora cercavano di riordinare i pensieri, senza saper scrivere, nelle capanne di torba e di fango. Ma gli iraniani, gli indiani e gli arabi saranno poi entusiasti di sapere che le imponenti vestigia della loro patria altro non sono che importazioni cinesi o ammenicoli europei ?

Come minimo ci sarebbe da attendersi che gli zelanti ricercatori che affiancano il professor Heqing scoprano che i geroglifici sono copie maldestre della calligrafia cinese. O associno i caratteri cuneiformi sumeri a quelli della lingua Han. Ne hanno ancora di lavoro da fare. Sulle orme di Marco Polo, a cui nessuno all’epoca voleva credere, oggi l’Occidente quanto meno ammette che nel campo delle scoperte importanti per l’umanità – si pensi alla tessitura della seta o al denaro di carta – la Cina era un passo avanti.

 
Le conquiste scientifiche
 

Ma la comunità scientifica avrebbe meno difficoltà a riconoscere alla Cina il brevetto di massima civiltà del pianeta se venissero alla luce gli antichi manoscritti a riprova che il venerabile Confucio è responsabile diretto di tutte le conquiste del progresso. Dalla macchina a vapore passando per l’elettricità e la fusione nucleare fino al computer e ai vaccini a DNA. 

Davanti a tanta gloria cinese si tacerebbero anche le voci scettiche secondo cui il nazionalismo megalomane da tempo immemorabile è un pericoloso imbroglio – e spesso scade nel ridicolo.

In Europa è ancora vivo il ricordo dei tentativi di assegnare alla “razza bianca” (qualunque cosa sia) il predominio e la superiorità. Ma gli umanisti, se ricevono dagli Stati aggressivi fondi e autonomia sufficienti, sono una combriccola creativa, quando si tratta di riscrivere la storia a vantaggio dei committenti.

I teologi e gli storici tedeschi sudarono sette camicie e impegnarono tutte le loro limitate capacità mentali per rivelare che l’ebreo Gesù di Nazareth era figlio illegittimo di un soldato germanico. Inventarono la schiatta valorosa degli “ariani” per dare agli atleti biondi dagli occhi azzurri come Hitler e Goebbels argomenti per definirsi superiori.

Ma se né le piramidi né il cristianesimo sono made in China, possiamo tranquillizzare gli sciovinisti cinesi che l’arrogante Occidente non possiede il copyright delle proprie radici, è piuttosto l’Oriente ad averlo. Comunque l’impostazione seguita dai seguaci cinesi del professor Heqing è soprattutto di stampo europeo. Il poeta Grillparzer ha riassunto efficacemente la parabola di questo pensiero : “Dall’umanità, al nazionalismo, alla bestialità”. O forse anche questo lo ha già detto Laotse?",la repubblica,https://www.repubblica.it/esteri/2021/02/24/news/leading_european_newspaper_alliance_welt_l_occidente_e_una_bugia-288927627/?ref=search
La storia di Feng Ye e del suo ristorante italiano «in salsa cinese»,11 maggio 2022,"Cucina lombarda e un tocco orientale: questa la formula del nuovo ristorante di cucina creativa El Ganassin, aperto a Milano a settembre 2021. Il ristorante nasce dalla volontà di un imprenditore cinese, Feng Ye, noto nel mondo della ristorazione, insieme ad altri professionisti milanesi, una miscellanea di culture che influenza tutto il progetto imprenditoriale . Una terrazza da vivere in ogni stagione nel cuore di Milano, in zona Washington-Solari per rivolgersi al business e ai gourmand. «Il ristorante nasce dalla volontà di creare una cucina creativa contemporanea – spiega Feng Ye, proprietario e imprenditore nel mondo della ristorazione milanese da oltre venti anni – Abbiamo scelto di proporre una cucina legata alla tradizione con contaminazioni orientali. Un po’ quello che è successo a me: vivo in questa città da tantissimi anni e me ne sento parte ma senza dimenticare le mie origini . L’idea di aggiungere ispirazioni lontane ai nostri piatti è nata quasi come una sfida. Uscire dall’ordinario per creare qualcosa di nuovo che possa sorprendere ogni palato». El Ganassin, guidato da un giovane chef milanese, intende proporre piatti della tradizione lombarda con contaminazioni orientali. Ecco che quindi compaiono in menu piatti di casoncelli tradizionali, chiusi come tipici ravioli cinesi, impiattati con alga wakame e salvia essiccata, e irrorati con delicato brodo dashi o dessert come Tea-ramisù.

Il progetto imprenditoriale
La contaminazione non è solo in cucina ma anche nell’impronta imprenditoriale. «Io e miei soci — spiega Ye — vogliamo che questo posto coniughi la convivialità milanese con l’accurato servizio orientale, la materia prima italiana con quella cinese. Questo è un momento di trasformazione per la ristorazione: si fa fatica a creare un modello e a trovare la forza per sostenere le proprie idee imprenditoriali. Noi abbiamo deciso di credere nella nostra idea: a Milano la comunità cinese è una presenza molto forte e il pubblico ha imparato a conoscere la nostra cucina ead accostarla a quella lombarda. Noi abbiamo deciso di reinterpretare questo gusto e proporlo a una clientela italiana e internazionale».",corriere della sera,https://www.corriere.it/economia/aziende/22_maggio_11/storia-feng-ye-suo-ristorante-italiano-in-salsa-cinese-e7d03b3c-d14c-11ec-b465-8b7c23727ee0.shtml
Capodanno cinese a Milano: a tavola nel segno della Tigre,31 gennaio 2022,"Il 2022 è l’Anno della Tigre, secondo il calendario cinese. Un animale dalle caratteristiche positive, simbolo di forza e vitalità, coraggio ed eroismo. In zona Sarpi, la nostra Chinatown, le lanterne di carta accese ricordano che si celebra il Capodanno. Senza parata, sospesa per prudenza sanitaria, e senza particolari menu nei locali della zona. Ma la Tigre spinge a onorare la tradizione di festa in altri ristoranti cinesi, come il Giardino di Giada a un passo dal Duomo, da oltre 40 anni riferimento per l’autentica cucina del gigante asiatico e tra i preferiti dai cinesi che vengono a Milano, per lavoro o turismo. Gigi Chin segue la strada aperta da sua mamma Carmen. In tavola, piatti dello chef Zhao: involtini con ripieno di zucca, gnocchi di riso piccanti con polpa di granchio, gamberoni e branzino, galletto croccante.

I noodles all’astice
Nel menu di Capodanno del Bon Wei entra invece l’Amarone della Valpolicella. Sono state le Famiglie Storiche del celebre vitigno (riuniscono dieci cantine) a osare, in omaggio alla Tigre che suggerisce di uscire dagli schemi, l’inedito abbinamento con la cucina cinese. La complessità aromatica dell’Amarone — note di pepe, prugne secche, funghi e cacao — ben si sposa a piatti come la cernia gialla croccante, aglio nero, mandorle e peperoncino. O con l’anatra Yan Shui, preparata secondo lo stile di Nanchino, e i dessert di Sonia Latorre Ruiz. Mu Dim Sum accorda ogni piatto a un augurio di felicità e prosperità. Tradizione del locale, mai gradita come adesso. Così i noodles all’astice significano «la buona fortuna si avvicina», il messaggio della millefoglie, crema alla vaniglia, yuzu e gelato al sesamo è «spero che la tua casa sia piena d’oro e d’argento».

Per festeggiare in intimità, c’è il piccolo locale Il Gusto della Nebbia. Punta sulla cucina tipica di Chongqing, città-regione con oltre 30 milioni di abitanti, nella Cina centro-meridionale. Da ordinare i noodles con germogli di bambù e zenzero saltati, senza brodo, o il riso con ragù di manzo allo Yuxiang accompagnati dal liquore di prugna verde. Gorillas, app di ultima generazione per la consegna della spesa in pochi minuti, festeggia l’Anno della Tigre con prodotti orientali, per far scoprire i sapori cinesi a casa. Chi li acquista avrà la guida scritta da Momoka Banana, influencer di origini cinesi che vive a Roma e si descrive «gialla fuori, bianca dentro». Giulia Liu e il team del Gong hanno creato un menu speciale. Comprende la «dim sum composta», mix di cinque piccoli ravioli al vapore, farciti con king crab, salmone, black cod, calamaro e curry; maiale caramellato nella soia dolce e i lamien (spaghetti), simbolo di longevità perché lunghi e tirati a mano, arricchiti con sugo all’astice. «E non manca il pesce», dice Giulia Liu, «presentato in un mosaico di crudo pregiato, filetti di tonno Balfegò, salmone selvaggio e ombrina. È ispirato a Mondrian, pensato come se l’artista fosse vissuto in Asia».",corriere della sera,https://milano.corriere.it/notizie/cronaca/22_gennaio_31/capodanno-cinese-milano-tavola-segno-tigre-67c2be62-8267-11ec-aab0-830a654a2007.shtml
Perché Xi ispeziona le pentole dei cinesi (e la Xinhua fa interviste sulle fette di torta),5 novembre 2021,"Xi Jinping ha una passione: quando va in ispezione nelle lontane province dell’impero cinese ed entra nelle case della gente comune ama guardare nel frigorifero e nei pentoloni delle famiglie. Sui social network mandarini si trova una quantità di foto del segretario generale comunista che annusa bolliti, stufati e brasati in cottura. È un modo per mostrarsi vicino a una preoccupazione di base delle masse: fare tre pasti al giorno. Le carestie bibliche causate da alluvioni e siccità hanno afflitto la Cina per millenni; l’ultima volta il disastro fu provocato dal “Grande balzo in avanti” ordinato da Mao Zedong alla fine degli Anni 60, per lanciare l’industrializzazione forzata. La crisi dell’agricoltura provocò decine di milioni di morti. Nelle campagne cinesi gli anziani ancora usano il saluto «ni chile ma?», che letteralmente significa «hai già mangiato?» e riporta all’angoscia di periodi di grande fame.

Inevitabile che le metafore sul cibo entrino anche nel dibattito politico. Xi ha lanciato la nuova linea della «prosperità condivisa», che promette di ridistribuire più equamente il reddito nazionale e «mettere un freno al capitalismo disordinato». In Cina qualche commentatore ha cominciato a parlare di «nuova Rivoluzione culturale» e in Occidente molti analisti consigliano di non scommettere più sugli investimenti nella seconda economia del mondo. A Pechino sono preoccupati e guardano con ansia al rallentamento della crescita, che nel terzo trimestre del 2021 è scesa al 4,9%.

A fine ottobre è intervenuta l’agenzia “Xinhua” con un articolo intitolato «Dieci domande sull’economia». È sotto forma di intervista a un «autorevole personaggio» anonimo (nel 2016 la stessa formula era stata usata per ammonire che il modello di crescita basato sul credito illimitato alle imprese da parte delle banche statali avrebbe portato alla rovina). Si disse allora che la fonte della “Xinhua” fosse Liu He, il vicepremier con delega all’economia che è molto più vicino al cuore e al pensiero di Xi del premier Li Keqiang. Ora l’autorevole personaggio torna a parlare per spiegare che cosa significa davvero «prosperità condivisa». E usa metafore da cucina. Il nuovo piano non prevede che «tutti mangino dallo stesso pentolone di riso», né minaccia di «togliere ai ricchi per dare ai poveri, la ridistribuzione della prosperità deve essere graduale e per tutti» (i capitalisti «rossi» forse per il momento possono tirare un sospiro di sollievo e con loro i mercati finanziari). La personalità misteriosa rivela che c’è una discussione interna al Partito: «Dobbiamo capire perché siamo tornati al “dibattito sulla torta” dopo dieci anni». La Cina deve decidere se sia meglio insistere a fare «una torta più grande» per avere in tempi lunghi e indefiniti più fette da dividere tra tutti, o se sia meglio prepararne una «di qualità migliore». Tradotto, significa abbandonare la rincorsa all’aumento costante e imponente del Pil, con le sue disfunzioni, o riformare il sistema per perseguire uno sviluppo di qualità, sostenibile.

I pechinologi ricordano che nel 2011 il primo a parlare di prosperità condivisa e torta di qualità fu Bo Xilai, il boss di Chongqing che sperava di battere Xi nella corsa a segretario generale del Partito. Bo fu sconfitto ed è finito all’ergastolo per malversazioni in un processo clamoroso e oscuro partito dall’assassinio di un suo amico britannico. Conclusione dell’intervista all’autorevole personaggio: «Per raggiungere la prosperità comune, la premessa è allargare la torta attraverso uno sviluppo di qualità superiore. Mentre si divide la torta, bisogna allargare la fascia della popolazione di reddito medio, alzare i salari più bassi e aggiustare gli alti redditi». Una ricetta non proprio chiarissima, per la quale servirebbe uno chef pluristellato. Xi Jinping si prepara guardando nelle cucine delle masse.",corriere della sera,https://www.corriere.it/esteri/21_novembre_05/perche-xi-ispeziona-pentole-cinesi-xinhua-fa-interviste-fette-torta-1bbf23d8-3e20-11ec-b8f4-254f69e7c034.shtml
"La Cina è vicina, ed entra dentro il cinema",12 OTTOBRE 2021,"La cinematografia cinese sta vivendo un momento di grande creatività, conquista premi e menzioni, e ora entra a far pare delle rassegne fiorentine. Da giovedì a domenica, al Cinema La Compagnia, si svolgerà la prima edizione del FánHuā Chinese Film Festival, organizzato da Zhong Art International e curato da Paolo Bertolin: un mosaico di 11 film, proiettati in lingua originale ( mandarino, tibetano, uiguro) con sottotitoli in italiano, per scoprire le tante anime della Cina contemporanea.

Il calendario propone film indipendenti e i campioni d'incasso in Cina, organizzati intorno a un tema sempre diverso. Giovedì saranno gli sguardi femminili di Wang Lina ("" A First Farewell"", ore 19) e di Liu Miaomiao e Hu Weijie (""Red Flowers and Green Leaves"", ore 21) a raccontarci le storie di un bambino dello Xinjiang costretto a separarsi dai suoi cari e di un matrimonio combinato.

Venerdì, tre pellicole ci condurranno alle pendici dell'Himalaya. Alle 15,30, ""The Soul of Himalaya"", opera prima di Zeng Yunhui. Alle 18, il pluripremiato ""Ala Changso"" di Sonthar Gyal, che racconta il percorso iniziatico e spirituale di una giovane donna tibetana, che si scopre malata. Infine, alle 21, proiezione di ""Balloon"" di Pema Tseden.

Sabato, giornata dedicata ai talenti emergenti con "" Suburban Birds"" dell'esordiente Qiu Sheng ( ore 15,30); "" Wisdom Tooth"" di Ming Liang ( ore 18), e "" Back to the Warf"" di Li Xiaofeng, un crudo noir contemporaneo a suon di jazz ( ore 21). Domenica, sarà l'immaginario eroico cinese a essere raccontato e analizzato. "" Legend of Deification"" di Cheng Teng e Li Wei è un'animazione concepita in 3D che racconta il mito dell'eroe Jiang Ziya, nobile figura di eroe del XVI secolo, molto popolare in Cina ( 15,30). Alle 18, "" The Final Master"" di Xu Haofeng, vorticoso intrigo kung fu ambientato negli anni Trenta. Il festival si conclude con "" 800 Eroi"" ( The Eight Hundred) di Guan Hu: un film storico sulla guerra sino- giapponese in una Shangai del 1937, con una colonna sonora che mette insieme Andrea Bocelli e la pop star cinese Na Ying",la repubblica,https://ricerca.repubblica.it/repubblica/archivio/repubblica/2021/10/12/la-cina-e-vicina-ed-entra-dentro-il-cinemaFirenze13.html?ref=search
Al cinema con il pubblico al 100%: è 'Venom' il miglior debutto da inizio pandemia,18 OTTOBRE 2021,"
È partito alla grande Venom: la furia di Carnage. Nel suo primo weekend di programmazione in Italia - il primo con le capienze delle sale al 100 per cento - il blockbuster con Tom Hardy nei panni dell'eroe Marvel, disponibile su 614 schermi, ha incassato 2.758.476 euro con una media di 4.493 euro a sala, registrando così il miglior debutto dall'inizio della pandemia.

Box office globale: la Cina batte tutti
Ma il film con più incassi nel mondo in questo momento è un'opera di propaganda cinese sulla guerra di Corea degli anni 50, incentrata sulla storia di un gruppo di soldati cinesi che sconfiggono le truppe americane nonostante la grande disparità di mezzi. In sole due settimane dall'uscita, La battaglia del lago Changjin ha incassato più di 633 milioni di dollari e si pone molto più avanti in classifica (e con un risultato raggiunto nella metà del tempo) di Shang-Chi che ne ha incassati finora 'solo' 402.

La battaglia del lago Changjin è stato prodotto con un budget di 200 milioni di dollari e i tre registi dietro la macchina da presa, Chen Kaige, Tsui Hark e Dante Lam, sono tutti molti noti. Il film è destinato ad ottenere il record del maggior incasso di sempre in Cina. Il suo successo è una buona notizia per il settore cinematografico di Pechino colpito dalla pandemia, con i cinema costretti a chiudere e riaprire più volte negli ultimi due anni. Ed è una notizia ancora migliore per lo Stato cinese, che sembra aver trovato nel grande schermo un'ottima arma di propaganda di massa.

E forse non è un caso che la popolarità del film arrivi in un momento di crescente tensione tra Washington e Pechino, dal momento che la guerra di Corea è conosciuta in Cina come la ""Guerra per resistere all'aggressione degli Stati Uniti e aiutare la Corea"".

Un altro motivo di successo è il coordinamento tra i produttori e le autorità, che controllano rigidamente il numero e il tipo di film che possono essere distribuiti. Così, al momento La battaglia del lago Changjin ha poca concorrenza nei cinema. I grandi successi dell'anno di Hollywood, No time to die e Dune, usciranno in Cina solo alla fine di ottobre, nonostante siano già nei cinema nel resto del mondo.

Inoltre il film è uscito durante le festività della Giornata nazionale cinese e arriva nell'anno in cui il Partito Comunista Cinese celebra il suo centesimo anniversario. Per molti, soprattutto i funzionari del partito, la visione del film è un dovere patriottico. E questo aiuta parecchio il numeri macinati al box office. Se poi si aggiunge che criticare un film patriottico può voler dire finire in galera (la scorsa settimana, l'ex giornalista Luo Changping è stato arrestato per aver fatto ""commenti offensivi"" sui social media sui soldati cinesi ritratti nel film) e che il protezionismo cinematografico cinese non permette grande concorrenza (la quota per i film stranieri è di 34 titoli l'anno, aumentabile nel caso di coproduzioni con la Cina), il quadro della supremazia cinematografica è completo.",la repubblica,https://www.repubblica.it/spettacoli/cinema/2021/10/18/news/box_office_venom_miglior_debutto_da_inizio_pandemia-322755547/?ref=search
Più mandarino per tutti. L'ultimo diktat del partito cancella le altre lingue della Cina,08 DICEMBRE 2021,"La lingua è potere. E a Pechino lo sanno molto bene. Con un piano passato un po’ in sordina approvato dal Consiglio di Stato - cioè il governo - la Cina si è data due orizzonti temporali ben precisi affinché il putonghua (il cinese standard, il mandarino) diventi la vera “lingua del popolo”. Primo obiettivo: 2025. Entro quella data dovrà parlarlo l’85% della popolazione. Secondo, e ultimo, passaggio, dieci anni più tardi. Nel 2035 tutti i cittadini dovranno essere in grado di esprimersi attraverso la lingua nazionale. Minoranze etniche comprese. 

Secondo le direttive bisogna “assicurare che la lingua nazionale parlata e scritta comune sia utilizzata come lingua ufficiale delle agenzie governative e utilizzata come lingua di base di scuole, notizie e pubblicazioni, radio, cinema e televisione, servizi pubblici e altri campi”. In più, i funzionari sono tenuti a “migliorare vigorosamente lo status internazionale e l’influenza del cinese” nel mondo accademico, nelle organizzazioni internazionali e nei forum globali. Il prezzo da pagare però, sostengono molti critici, sarà la perdita di un patrimonio culturale inestimabile: e cioè la progressiva scomparsa delle lingue e dei dialetti che oggi si parlano - e si scrivono - ai quattro angoli del Dragone. Dal cantonese all’hokkien fino al mongolo, il tibetano e l’uiguro. 

Una mossa per rafforzare l'idea di Zhonghua minzu, la nazione cinese. Che oggi si compone di 56 etnie, con quella han che rappresenta però il 90% della popolazione. “Questa nazione ha la pretesa di includere le minoranze etniche, purché queste ultime accettino di fondersi nel grande calderone della nazione cinese”, come scrive Beatrice Gallelli nel suo “La Cina di oggi in otto parole” (Il Mulino). “Il nuovo piano di riforme dei curricula scolastici che ha preso avvio nella regione autonoma della Mongolia Interna sin dal settembre 2020 ben esemplifica il nuovo corso: le riforme prevedono l’estensione dell’uso del mandarino come lingua veicolare per diverse materie, a scapito dell’insegnamento in lingua mongola, la cui sopravvivenza, come quella delle altre lingue di minoranza, era già minacciata da un mercato del lavoro dominato dalla lingua della maggioranza han. Nella nazione cinese odierna appare quindi sempre più ridotto lo spazio dedicato a forme di identità non han. La Zhonghua minzu tanto acclamata da Xi Jinping - e che, non a caso, è stata introdotta nella Costituzione nel 2018 - sembra sempre più il prodotto di un processo di sinizzazione teso a scongiurare il principio di autodeterminazione dei popoli a cui i fondatori della Repubblica si erano, almeno in linea di principio, ispirati”. 

Qualche segnale si era già avuto in questi anni e nei mesi scorsi. A novembre sull’app Talkmate e sulla piattaforma di streaming Bilibili erano spariti sia il tibetano sia l’uiguro. A gennaio, Shen Chunyao, capo della Commissione per gli affari legislativi dell'Assemblea nazionale del popolo, dichiarò che l'uso delle lingue minoritarie nelle classi era ""incompatibile con la Costituzione cinese”. Anche se è la stessa Costituzione, all’articolo 4, che dice che “tutte le nazionalità hanno la libertà di usare e sviluppare le proprie lingue parlate e scritte e di preservare o riformare i propri usi e costumi popolari”. 

“In Tibet - denunciava qualche mese fa Human Rights Watch - la politica che le autorità chiamano eufemisticamente educazione bilingue, impone che le scuole fin dall'asilo sostituiscano sempre più il tibetano con il cinese mandarino come mezzo di insegnamento”. 

Per James Griffiths, corrispondente per l’Asia del Globe and Mail che ha appena pubblicato un ricco saggio sulle lingue in pericolo di estinzione (“Speak Not: Empire, Identity and the Politics of Language”) “quando fu fondata la Repubblica popolare cinese, nel 1949, fu il putonghua ad essere adottato come 'lingua unificata' del Paese, attingendo al dialetto e alla pronuncia del nord”. Il putonghua ha instaurato una “dittatura”, sostiene Griffiths, “che minaccia le altre lingue e i dialetti cinesi”. La lingua è potere. E a Pechino lo sanno molto bene.",la repubblica,https://www.repubblica.it/esteri/2021/12/08/news/continental_breakfast_lena_cina_mandarino_lingue_repressione-329267300/?ref=search
"Storia di Su Min, la signora cinese in viaggio per l’emancipazione (con 1,5 milioni di follower)",5 aprile 2021,"Sei mesi fa Su Min, una donna cinese di 56 anni, ha acceso il motore dell’utilitaria che aveva comperato a rate ed è partita per un viaggio senza meta e senza data di ritorno. Voleva lasciarsi dietro le spalle una vita che non l’aveva mai fatta felice e ha cominciato a girare alla scoperta di se stessa. Un percorso di più di 13.600 chilometri, finora, che sta condividendo su Douyin, il TikTok mandarino, dove ha raccolto un milione e mezzo di follower, donne come lei che si identificano nella sua ricerca di liberazione. Si è emozionata anche la tv statale di Pechino, che ha raccontato la sua storia di emancipazione. Su Min era una ragazza di provincia che aveva studiato fino alle superiori e a 23 anni si era sposata per consuetudine, perché a quell’età le cinesi senza marito sono bollate come «sheng nu», che significa «avanzi». Matrimonio imposto dalla famiglia. Lui l’ha fatta sempre sentire inferiore (tipico in Cina e non solo), è restato un estraneo, a volte violento. Per resistere, per mantenere uno spazio di autonomia, la donna si trovò una serie di impieghi, sempre al di sotto delle proprie capacità: in diverse fabbriche, poi come sarta, consegnava anche i giornali. È nata una bambina e per la delusione di non aver avuto un maschio il marito diventò ancora più rancoroso e distante. Una volta, tornando a casa la sera dopo il lavoro, Su Min la trovò invasa dal fumo: la ragazzina cercando di preparare la cena per sé e per il padre, aveva quasi dato fuoco alla cucina. Fece una nuova rinuncia, riducendosi a fare la netturbina, da notte fonda all’alba, per avere poi modo di stare a casa e non lasciare mai sola la figlia. Quando la ragazza si è sposata, con un giovane innamorato di lei, almeno, sono arrivati due nipotini subito caricati sulle spalle della nonna (come vuole la tradizione cinese e non solo). Su Min è andata in pensione a 55 anni e finalmente ha avuto più tempo per pensare e per sfuggire alla depressione, che l’aveva spinta più volte sull’orlo del suicidio. Ha letto libri e riviste di viaggi e ha capito che quella poteva essere la luce. Per un anno ha risparmiato sulla pensione di 2.000 yuan al mese (250 euro), ha comperato una tenda da campeggio, un mini-frigorifero, l’occorrente per cucinare, qualche attrezzo per riparazioni eventuali dell’auto. Per quelle «spese assurde» ha preso gli ultimi insulti e schiaffi dal marito. Il 24 settembre del 2020 si è messa «on the road». Una data non casuale, il 23 settembre era il primo giorno di asilo per i nipotini: «Avevo completato i miei obblighi di moglie, madre e nonna, potevo prendermi un’aspettativa dalla mia vita infelice e sempre uguale». Su Min ha cominciato a girare tutta la Cina. La notte monta la tenda sul tetto della sua auto, cucina sul fornello da campo, la mattina riprende il viaggio. La stampa l’ha definita la versione cinese di Elizabeth Gilbert, la scrittrice di “Mangia, prega, ama. Una donna cerca la felicità”. Con i vlog (i video blog) è diventata un idolo delle casalinghe cinesi disperate. Su Min le ha informate anche dell’unica telefonata ricevuta in sei mesi dal marito: «Ha chiamato per chiedermi 81 yuan (10 euro), che avevo speso in pedaggi autostradali, perché la tessera era appoggiata al suo conto corrente. Glieli ho spediti e da allora evito l’autostrada, mi sento ancora più libera».",corriere della sera,https://www.corriere.it/esteri/21_aprile_05/storia-su-min-signora-cinese-viaggio-l-emancipazione-con-15-milioni-follower-7859e4aa-95ee-11eb-be24-00f922b4e853.노싀
"La Cina censura anche la reunion di Friends: tagliati gli ospiti speciali Lady Gaga, Bieber e K-pop Bts",28 MAGGIO 2021,"
La censura in Cina colpisce anche la reunion di Friends, che ha visto di nuovo assieme i sei protagonisti della popolare sit-com Usa. Nella versione cinese della puntata, sono scomparsi gli ospiti speciali Justin Bieber, Lady Gaga e il gruppo di K-pop Bts, ""tagliati"" dalle piattaforme di streaming che hanno trasmesso la reunion, e che in passato hanno, per ragioni diverse, irritato Pechino.

Via anche i riferimenti considerati imbarazzanti o culturalmente sensibili, come quelli riguardanti le tematiche Lgbtq. La censura ha irritato i fan della serie tv, molto popolare in Cina, soprattutto tra i giovani tra i venti e trenta anni, anche se non è chiaro se sia stata coordinata dall'alto o lasciata alla discrezione delle singole piattaforme, che hanno operato tagli diversi.

Lady Gaga ha irritato la Cina nel 2016 per avere incontrato il Dalai Lama, considerato un separatista da Pechino, mentre la band sudcoreana Bts ha ha fatto arrabbiare gli utenti dei social cinesi lo scorso anno per alcuni commenti sulla guerra di Corea del 1950-1953 considerati anti-cinesi. Bieber, invece, ha ricevuto un divieto di esibirsi in Cina nel 2014 per avere visitato il tempio Yasukuni di Tokyo, che ricorda i caduti giapponesi in guerra, tra cui anche 14 ufficiali condannati per crimini di guerra, ed è visto da Pechino e Seul come simbolo del passato militarista del Giappone.",la repubblica,https://www.repubblica.it/esteri/2021/05/28/news/la_cina_censura_anche_la_reunion_di_friends_tagliati_gli_ospiti_speciali_lady_gaga_bieber_e_k_-pop_bts-303163488/?ref=search
"Pechino ""censura"" Mulan, il film delle polemiche: oscurati i contenuti online",11 SETTEMBRE 2020,"Prima boicottato dagli attivisti democratici di Hong Kong e dell'Asia, per le frasi pro-regime della protagonista. Poi accusato dal resto del mondo, per le riprese effettuate, con tanto di ringraziamenti, nella provincia dello Xinjiang, luogo di rieducazione forzata della minoranza musulmana.

Erano già grossi i guai per Mulan, il film Disney sull'eroina guerriera della tradizione cinese. Ma non sono finiti, perché ora pure la Cina, il mercato su cui la pellicola puntava tutto, non vuole più sentirne parlare. Letteralmente.

Ieri la censura digitale di Pechino ha inviato una delle sue classiche circolari a tutte le maggiori piattaforme web, ordinando di non pubblicare alcun contenuto legato all'uscita in sala del film, prevista oggi. E lo stesso messaggio è arrivato anche ad alcuni quotidiani.

Troppe, evidentemente, le polemiche attorno alla produzione Disney. Specie le ultime, legate al delicatissimo tema della campagna di rieducazione degli uiguri dello Xinjiang. Tanto che le autorità cinesi, pur non bloccandone l'uscita in sala, hanno preferito oscurare ogni discussione interna sul film.

Così per la pellicola Disney da 200 milioni di dollari di budget, progettata nei minimi dettagli, dalla storia alla scelta del cast, per conquistare il ricco botteghino cinese, il debutto nei cinema del Dragone rischia di trasformarsi in un grande flop.

Le cause per la verità non sono solo politiche. Oltre all'assenza di pubblicità e passaparola, effetto della censura di ieri, l'impressione è infatti che il film attiri poco il pubblico del Dragone. A giovedì le prevendite sulla più grande biglietteria digitale di Cina, Maoyan, erano ferme a 1,4 milioni di dollari, un quinto della somma registrata la scorsa settimana da Tenet, il racconto di fantascienza firmato Nolan. Senza considerare che l'incasso sarà già penalizzato dal fatto che i cinema devono ancora operare a capienza ridotta. 

Non sarebbe la prima volta che un prodotto pensato in Occidente per piacere alla Cina viene mal recepito dal pubblico locale. Sulla piattaforma di recensioni Douban, dove Mulan ha già 35mila commenti, la grande maggioranza dei post è negativo.

Molti criticano l'incapacità del film di catturare l'essenza della cultura cinese, altri le incongruenze storiche. Su Rotten Tomatoes, piattaforma di recensioni occidentale, la pellicola se la sta cavando decisamente meglio, con un rating del 75%.Di fronte alla campagna di boicottaggio degli attivisti di Hong Kong, alcuni utenti del web cinese avevano lanciato l'appello nazionalista a difendere il film, recandosi in massa al cinema.

Si vedrà se e quanto questa mobilitazione riuscirà a bilanciare le tiepide recensioni. La sentenza definitiva la darà, domenica sera, il bilancio del primo weekend. Ma per Disney l'operazione di corteggiamento della Cina si profila già come un fiasco a tutto tondo. Verso il resto del mondo, che la accusa di essersi piegata di fronte al regime, arrivando perfino a ringraziare le autorità dello Xinjiang. Verso Pechino, che preferisce silenziare ogni discorso in merito. E verso i cinesi, a cui il film non sembra neppure piacere così tanto.",la repubblica,https://www.repubblica.it/esteri/2020/09/11/news/mulan_non_accontenta_nessuno_piovono_critiche_sul_film_della_disney_che_non_scalda_gli_spettatori_cinesi-266927800/?ref=search
"La bambina cinese che dice «glazie, plego» e «non si offende quando la prendiamo in giro»: nuovo caso sui libri di testo scolastici",1 aprile 2021,"E ci risiamo. Dopo la volta dei libri impregnati di sessismo, più volte denunciati e diventati lo spunto per una proposta di legge, ora rischia di scoppiare il caso del libro a rischio bullismo. A segnalarlo è la professoressa Lala Hu, che insegna marketing all'università Cattolica di Milano, su Twitter. La pagina che contesta, e pubblicata sul social network, riguarda un libro di Giunti (edizioni del Borgo), tratto dal testo per le scuole elementari Leggermente plus, dove si parla di una bambina cinese: nella lista delle cose «che mi piacciono di Lee», elencate dal bambino Duccio nel suo diario, c'è il fatto che «dice 'glazie, plego' e anche 'facciamo plesto'» e che «non si offende mai quando la prendiamo in giro».

«A parte gli stereotipi sui bambini cinesi», fa notare la professoressa Hu, ma «che ne sa @Giuntieditore del trauma dei bambini quando vengono bullizzati»?. Secondo la professoressa, la «presa in giro» viene infatti citata come una sorta di pratica normale, nella vita scolastica quotidiana, e questo, a suo parere, la avallerebbe. Il tweet è stato ampiamente condiviso, e nei commenti la professoressa ha aggiunto: «Non è la prima volta che i testi di didattica per bambini rappresentano una mentalità retrograda, talvolta sessista e razzista. Una causa può essere l’assenza di diversity nel settore editoria. Con questo tipo di narrazione, continueremo a vivere di pregiudizi e discriminazione». Secondo la professoressa, la citazione contiene anche una «sciatteria»: «La trascrizione fonetica di nomi e parole per la Cina continentale è stata modificata durante il secolo scorso, quindi il nome della bambina di questo brano dovrebbe essere Li al posto di Lee».

Ma Stefano Cassanelli, l'editore che ha pubblicato il libro, replica: «Sono esterrefatto. Ammetto che nel testo ci possano essere stereotipi sulla cultura orientale, ma a quel punto i rilievi andrebbero fatti all'autrice del libro, che è Paola Reggiani, che ha scritto 'Duccio e il mostro della musica telepatica', edito da Feltrinelli nel 2013, come noi riportiamo correttamente alla fine del brano. Il testo è stato inserito nel volume Leggermente in quanto è il diario di un bambino, e il nostro intento era proporre delle attività sul diario, appunto: estrapoliamo brani di letteratura che possano aiutarci a far comprendere i concetti relativamente ai generi letterari presentati. Ora che qualcuno, decontestualizzando completamente una frase dal resto del brano possa accusarci di fare apologia del bullismo, o di non avere empatia per i bambini bullizzati, come fa la professoressa, per me è inaccettabile e offensivo». Cassanelli spiega: «Quando ci sono stati casi di testi effettivamente vecchi e discutibili, o quando ci sono stati errori, siamo stati i primi ad ammettere le nostre responsabilità e a intervenire. Ma in questo caso faccio fatica a trovare il problema. Siamo attentissimi ai testi che possano generare obiezioni su questioni di genere, soprattutto, su cui tra l'altro abbiamo delle direttive ministeriali molto chiare. E qui non ci vedo niente che abbia a che fare con il bullismo: tra l'altro, il testo parla di un bambino che è innamorato della bambina cinese, e la racconta con leggerezza da bambino».

La questione purtroppo sta diventando molto delicata negli ultimi tempi. Non è la prima volta che un libro destinato all'apprendimento finisce nel mirino per contenuti poco appropriati. In autunno è stata presentata una proposta di legge da diversi deputati- tra cui Alessandro Fusacchia Lia Quartapelle, Paolo Lattanzio, Laura Boldrini, Alessandra Carbonaro e Lucia Ciampi- che aiuti scuole ed editori a fare fronte comune per contrastare gli stereotipi di genere, e in generale promuovere la diversità nei libri di testo, secondo quanto anche chiesto da anni dall’Unesco.",corriere della sera,https://www.corriere.it/scuola/medie/21_aprile_01/bambina-cinese-che-dice-glazie-plego-non-si-offende-quando-prendiamo-giro-nuovo-caso-libri-testo-scolastici-1c48b9ba-92cf-11eb-ae39-fda5c018b220.shtml
"Venezia 77, Chloé Zhao, dal Leone alla corsa agli Oscar passando per gli 'Eternals'",14 SETTEMBRE 2020,"Chloé Zhao, la regista di Nomandland nata a Pechino ma negli Stati Uniti già dai tempi del college, è la quarta nella storia della Mostra ad aggiudicarsi il Leone d'oro (l'ultima era stata Sofia Coppola dieci anni fa con Nowhere), e si avvia a diventare uno dei nomi di spicco del panorama hollywoodiano. ""Avrei voluto che vincessimo tutti, è stato un onore essere in compagnia di grandi colleghi. Non riesco a vedere la Mostra come una competizione ed ero già abbastanza fortunata da essere in una rassegna che ci ha fatto l'incredibile regalo di dare di nuovo un senso di normalità, sentire che di nuovo si può essere insieme a condividere film dopo tutto quello che abbiamo attraversato insieme. Venezia è stata pioniera nel raccontarci come l'esistenza e la convivenza umana sono possibili anche in questo momento"". Ora Chloé Zhao, 38 anni, potrebbe essere la prima regista asiatica candidata agli Oscar. E intanto i fan dei cinefumetti attendono con ansia il suo The Eternals.

Il racconto della cineasta è in collegamento zoom da Los Angeles. Abbozza giusto un paio di parole nella nostra lingua: ""Ho studiato italiano per due anni al college ma ricordo poco"", si scusa. ""Ho sognato di visitare l'Italia da quando ero ragazzina, volevo studiare da voi ma mio padre non mi mandò per paura che mi innamorassi di un ragazzo italiano e non finissi il college. Sarebbe stato un sogno che si realizza essere da voi, ma un giorno verrà, realizzerò il mio sogno da bambina"".

Diverse le ragioni che l'hanno spinta a fare il film: ""Nella natura possiamo guarire e nella solitudine possiamo trovare noi stessi. Per 29 anni ho speso la mia vita lontano dalla natura, nella città più metropolitana del mondo. Ho  cominciato a crescere con un senso di spiritualità che mi ha portato a cercare qualcosa che mi mancava. Non sapevo cosa fosse e andare in South Dakota è stato qualcosa che ha cambiato la mia vita. E ancora, essere là fuori nelle Badlands, mentre una tempesta si calma, guidando una macchina nel mezzo di nulla realizzi davanti a quegli antichi paesaggi mai colonizzati che ci sono terre che ti fanno capire da dove arriva la tradizione del grande spirito Lakota, che ci sia davvero qualcosa più grande di noi. E quindi tutti i problemi e i rumori davanti a questo scompaiono. Questo mi ha ispirato il tipo di film che voglio fare, e per questo sono vicina al lavoro di Terrence Malick e di Werner Herzog, anche se non ho il loro coraggio e la loro resilienza"".

Poi racconta la genesi del film. ""Ho avuto la benedizione di imbattermi nel libro di Jessica Bruder, che aveva fatto una ricerca profonda ed estesa sui personaggi. Ho scelto quelli che mi interessavano, e li ho messi al centro delle mie ricerche, ho iniziato a frequentarli e a chiedere dei loro amici"". Del rapporto sinergico con la protagonista e produttrice, la straordinaria Frances McDormand: ""È stato come salpare insieme, come quando sei in mare, ci sono giorni sereni e tempeste da attraversare, e devi capire come farlo insieme. Alla fine penso che la connessione sia quello che ci ha permesso di navigare insieme per quattro mesi. Frances aveva anche la responsabilità di interagire con gli altri, che non sono attrici. Ha fatto un lavoro incredibile e a volte ha detto 'è facile per me fingere di essere esausta, dato che lo sono per davvero'. Ma ha avuto la forza di fare il viaggio fino in fondo"". Nel film una donna mostra un tatuaggio con scritto che la casa è qualcosa che ti porti dentro: ""Per me la casa è dove sono i miei due cani e i miei tre polli, dovunque sono loro posso chiamarla casa. Più seriamente penso che come esseri umani abbiamo a capacità di costruirci una casa in relazione ai nostri bisogni, può essere una prigione o alla fine del mondo, nel mezzo di nulla o nel mezzo di una metropoli incasinata come  New York"".

Appassionata alle storie di comunità marginali, ma anche regista da blockbuster, è il caso di The Eternals, con Angelina Jolie e Kit Harington, già girato e ora in post produzione: ""Per me non c'è una grande differenza tra film indie e kolossal. Si tratta in entrambi i casi di lavorare con storie e persone che mi piacciono. È importante fare entrambe le cose, ma poi dipende da regista a regista, per me non è importante  la grandezza quanto la storia, se poi ci sono coinvolte grande produzioni e effetti speciali va bene, ma alla fine al centro c'è sempre una storia, come quella del cowboy e del suo cavallo"". Quando ha capito che voleva essere una regista? ""Ancora cerco di capirlo ogni volta che sono nella sala montaggio di un film. Il primo che mi ha fatto innamorare è stato Happy Together di Wong Kar Wai, il primo che ho visto e mi ha fatto capire che quella poteva essere la strada. Sono cresciuta con i manga giapponesi, i fumetti, che sono una sorta di storyboard. Ho iniziato subito a vedere le storie per immagini, questo mi ha dato una base come regista e montatrice. Mi ha fatto capire che volevo raccontare le storie in un modo visuale. Volevo diventare un'artista manga ma non ero brava, né a dipingere né a disegnare o a scrivere. Ho studiato politica americana al college, poi sono volata a New York senza avere le idee chiare su cosa fare. Un giorno ho capito che volevo raccontare storie come mestiere e sono andata a una scuola di cinema"".",la repubblica,https://www.repubblica.it/dossier/spettacoli/venezia-2020/2020/09/14/news/chloe_zhao_dal_leone_alla_corsa_agli_oscar_passando_per_gli_eternals_-267245013/?ref=search
"Chloé Zhao regista da Oscar: ""Con Nomadland vi racconto l'America degli emarginati""",23 MARZO 2021,"Chloé Zhao è un regalo. Per chi ama il cinema e le storie inusuali, per gli Stati Uniti attraversati dalla violenza e il razzismo verso la comunità asiatica e per il paese d’origine della regista, la Cina. Nata a Pechino 38 anni fa (vero nome Zhao Ting) innamorata della cultura americana (e del calcio italiano) ha esplorato, i paesaggi remoti di South Dakota, Nebraska, Arizona, Nevada e l’umanità dimenticata, trasformato in poesia la fragilità dei suoi protagonisti, spesso presi dalla vita reale. I suoi film trasudano emozione e verità, dai primi lavori fino a Nomadland (in sala appena possibile, dal 30 aprile su Star, Disney+), Leone d’oro alla Mostra di Venezia, due Golden Globe e favorito nella corsa agli Oscar con sei candidature: Chloé potrebbe diventare la prima regista asiatico-americana a vincere per regia e/o film.

L’umanità economicamente marginale che racconta nel film è quella più piegata dalla pandemia.
«In fondo i nostri protagonisti hanno già attraversato la loro apocalisse personale e sono sopravvissuti, la loro è una storia di speranza. La pandemia ha accentuato la presa di consapevolezza, che i giovani hanno da tempo, che questo sistema di capitalismo sfrenato non porta la felicità. Rigettano l’idea che gli anziani siano da buttare perché non contribuiscono all’economia. Nelle culture antiche sono considerati un patrimonio di saggezza. Ma la pandemia ha accentuato anche, negli Usa, questa mancanza di cura. Ho fiducia in Biden: l’età, la saggezza, la logica e la passione lo rendono la persona giusta per guidarci».

Cosa ricorda dell’infanzia in Cina e cosa ha portato con sé nella vita americana?
«Sono nata a Pechino, non avevamo internet, non sapevamo cosa accadeva nel mondo esterno. È stata un’infanzia fantastica, senza preoccupazioni. Un momento di grande innocenza, pieno di ricordi vividi con i miei amici. Anche per questo una parte di me è attratta dai posti non toccati dalla modernità. Perché sono cresciuta senza di essa, anche se a Pechino. La Cina, fino a inizio anni 90, non era come oggi».

Che film ricorda da bambina?
«Fino all’adolescenza non ho visto film. Poi in tv ricordo True Lies, Sister Act, Terminator. Per fortuna poco dopo mi sono imbattuta in Happy Together, è nata lì la mia voglia di fare i film. Ma guardavo tutti quelli che arrivavano in Cina».

Ha un legame speciale con l’Italia.
«Ho studiato la vostra lingua per due anni (dice in italiano, ndr). È sciocco, lo so, ma da piccola mi sono appassionata al vostro calcio. Il mio mito era Roberto Baggio, non dimenticherò i momenti cruciali, i mondiali Usa del 1994, quei calci di rigore strazianti, quel gol sfiorato nel 1998 con la Francia. Chiedevo: chi è quel ragazzo con il codino? Mi ha conquistata la sua sofferenza. E mi piace urlare come fate voi, “Forza azzurri”. Al college ho studiato italiano, sognavo Milano, mio padre me lo proibì, “ti innamorerai di un italiano, non tornerai”. Così ho scelto Londra. Non vedo l’ora di venire».

Le difficoltà dell’arrivo a Londra e poi negli Stati Uniti?
«Non parlavo una parola di inglese. È stata dura. Nel ‘96 nella scuola di Brighton eravamo solo due asiatici. Mi sono sforzata di adattarmi ai gruppi, è diventato il mio modo di essere: oggi cerco di inserirmi nelle comunità su cui faccio i film, sento di non appartenere ad alcun posto».

Negli Stati Uniti è stato diverso?
«Sì, sono andata a una scuola pubblica, opposta al prestigioso istituto privato inglese. Sono finita in un gruppo di nerd, niente prestigio ma amicizia».

La preoccupa la tensione Usa e Cina e la violenza contro gli asiatici?
«Mi trovo spesso nel mezzo di realtà divise. Pechino e Washington, ma anche il fatto che giro in Sud Dakota e vivo a Los Angeles, scelgo film indie e blockbuster, sono una donna in un mondo di uomini. Proprio perché attraverso più mondi so che le persone sono simili, a dividerle è la paura, la non conoscenza. I giovani, che studiano in altri paesi, hanno sentimenti diversi dai genitori».

Per Kevin Feige di Marvel la sua proposta per gli 'Eternals' è la cosa più originale mai letta.
«Dividendo la mia vita in tre fasi direi che nella prima volevo essere un’artista dei manga, raccontare storie in modo fantastico e allegorico. Dopo l’adolescenza sono uscita dal mondo immaginario per scoprire realtà, viaggio, filosofia, politica, il cinema di Malick e Herzog. Ora mi sento pronta per una nuova sfida di contenuto e tecnologica».

Nel film c’è una famiglia LGBTQ.
«Nella storia degli Eterni ha senso avere il fantastico cast che abbiamo e che riflette la realtà. Angelina Jolie e gli altri attori hanno portato la loro autenticità, vi stupiranno. Non abbiamo fatto sforzi per inserire personaggi con l’etichetta gay: come tutti, amano».

Il successo limita la libertà?
«Il Leone d’oro mi ha resa ancora più libera. Sul fronte Oscar, beh, la me stessa giovane sarebbe stata entusiasta di veder vincere una regista asiatica o nera. Ma spero che il mio film parli e basti da solo. L’unica pressione che sento è di non sprecare i soldi e il lavoro degli altri».

Come ha trascorso il tempo durantela pandemia?
«Per troppo tempo ho vissuto in giungle verticali di cemento. Oggi vivo in una piccola città sulle montagne a nord di Los Angeles. La mia vita stava andando troppo veloce, è stato un privilegio poter avere quel che ho oggi: la mia casa con il cortile, i miei adorati cani e tanti polli».",la repubblica,https://www.repubblica.it/spettacoli/2021/03/23/news/oscar_chloe_zhao_nomadland-301053719/?ref=search
Chef infonde lo 'spirito olimpico' nel cibo a vapore,18 febbraio 2022,"Con un semplice mattarello e alcuni panetti di pasta, la grande chef Wu Huaxia può fare magie.

In pochi secondi ha steso l'impasto dandogli una forma perfettamente rotonda e sottile, ripiegandone il bordo in modo uniforme, e facendolo così diventare un involucro a forma di fiore.

 Questi sono i primi passi per creare gli 'shaomai', un tradizionale cibo al vapore di Pechino. In qualità di chef principale di Duyichu, un marchio di shaomai della capitale che risale alla dinastia Qing (1644-1911), Wu può semplicemente essere considerata un''enciclopedia ambulante' degli shaomai.
    ""Ogni shaomai è dotato di almeno 24 increspature, che simboleggiano i 24 termini solari della cultura cinese"", spiega Wu mentre insieme al suo apprendista inserisce il ripieno su un involucro che successivamente viene chiuso, creando uno shaomai crudo che, a prima vista, appare come un piccolo sacco con ripieni che fuoriescono dall'alto.
    Nel 2008, anno in cui Pechino ha ospitato i suoi primi Giochi Olimpici, le tecniche di produzione degli shaomai di Duyichu sono state inserite nella lista del patrimonio culturale immateriale nazionale della Cina e Wu, quale erede di ottava generazione di tali metodologie, ha affermato di percepire allo stesso tempo sia orgoglio che pressione.
    ""La pressione deriva dalla necessità di una continua innovazione"", racconta Wu, precisando che si tratta della fonte di vita per marchi secolari come Duyichu ed è pertanto fondamentale allo scopo di tramandare le tecniche tradizionali.
    Per Wu, le Olimpiadi sono state un'importante fonte da cui trarre ispirazione. Ad esempio, la grande chef ha inventato un nuovo tipo di shaomai nel 2008 aggiungendo quattro colori all'involucro del cibo: verde, rosso, marrone e giallo.
    Completato con il bianco, colore originale dell'impasto, la colorazione finale dello shaomai è simile a quella dei cerchi olimpici.
    ""Tutti i colori sono creati con ingredienti naturali"", precisa Wu. ""Abbiamo utilizzato succo di carota per il rosso, succo di verdure per il verde, tuorlo d'uovo per il giallo e cacao per il marrone"". ",ANSA,https://www.ansa.it/sito/notizie/mondo/notiziario_xinhua/2022/02/18/chef-infonde-lo-spirito-olimpico-nel-cibo-a-vapore_a7d7d6c9-82fc-4a58-b836-62be93096da3.html
"«Lanterne rosse» usciva 30 anni fa: proibito in patria, metafora della Cina, racchiude una sua forza femminista",16 DICEMBRE 2021,"Storia della Cina, metafora del presente
17 dicembre 1991. L’Italia è il primo paese al mondo in cui Lanterne Rosse, quarto lungometraggio del regista cinese Zhang Yimou (ex direttore della fotografia ed esponente di punta della cosiddetta “quinta generazione” dei cineasti cinesi, già candidato all’Oscar due anni prima per l’altrettanto pregevole Ju Dou), viene distribuito nelle sale cinematografiche dopo il Leone d’argento alla regia vinto a Venezia dove era stato presentato in concorso pochi mesi prima. Sono gli ultimi anni in cui le opere “da festival” riescono ancora a imporsi da noi con risultati economicamente importanti; ma anche quelli in cui il cinema della Repubblica Popolare Cinese completa il processo di smarcamento dalla sua natura originaria di “arte di Stato” (leggi: cinema di propaganda, come ben ricorda Zhang stesso nel suo appena uscito, e bellissimo, One Second) e ad aggirare finalmente quei limiti stringenti imposti dal decennio della Rivoluzione Culturale che nemmeno le riforme di Deng Xiaoping erano riuscite davvero a sradicare. Con la formazione e l’affermazione di nomi come Chen Kaige, lo stesso Zhang Yimou o Tian Zhuangzhuang, il cinema cinese diventa sottilmente “sovversivo” (e pertanto comunque sgradito alle autorità comuniste, che non di rado imporranno veti e censure pesantissimi: proprio di Lanterne rosse, per esempio, in patria venne proibita l’uscita), aggira le norme e trova facile accoglienza nei maggiori festival internazionali, pronti a far propri i sottotesti e le metafore di opere in cui quasi sempre la rappresentazione di vicende legate alla Storia passata della Cina è un pretesto per metaforizzarne il presente e porsi in posizioni scopertamente antagoniste. La forza “femminista” di Lanterne rosse è un esempio di questo processo produttivo e ideologico: e diviene l’elemento fondante di un enorme successo internazionale culminato in una seconda nomination all’Oscar per Zhang, poi clamorosamente non “trasformata” per la vittoria a sorpresa di Mediterraneo di Gabriele Salvatores.

La trama di «Lanterne rosse»
Nella Cina degli anni Venti, la diciannovenne Songlian (Gong Li), indigente studentessa universitaria rimasta orfana di padre, viene chiesta in sposa dal ricco e maturo maestro Chen Zuoquin (Ma Jingwu) diventandone la quarta moglie ufficiale e terza concubina. La ragazza scopre presto che non tutte le donne della “famiglia” ricevono le stesse attenzioni: ognuna delle quattro attende infatti ogni sera che davanti alla propria porta venga appesa quella lanterna rossa che indica non solo l’intenzione del marito di trascorrere la notte in loco, ma anche che la prescelta potrà godere di particolari privilegi per il giorno in corso e quello successivo (come la scelta del cibo durante i pasti o un particolare massaggio ai piedi), fino a che una nuova lanterna non si accenderà. Mentre la prima e più anziana concubina, Yuru (Jin Shuyuan), sembra rassegnata a vivere la sua vita come dimenticata e sempre superata dalle più giovani, la seconda, Zhuoyan (Cao Cuifen), fa subito amicizia con Songlian e la mette in guardia dalla terza, Meishan (He Caifei), un’ex cantante d’opera viziata tormentata dall’idea di non essere più la favorita del maestro. Col passare del tempo, però, Songlian scopre che è proprio Zhuoyan colei di cui diffidare: quando la ragazza finge una gravidanza cercando di conquistarsi un suo spazio nella vita del maestro, è proprio quest’ultima, in combutta con l’ambigua servitrice Yan’er (Kong Lin), a farla sbugiardare dal dottor Gao (Cui Zhigang), medico personale di Chen Zuoquin e amante segreto della terza moglie Meishan. Infuriato, il maestro ordina a tempo indeterminato che le lanterne del cortile vengano ricoperte da spessi teli neri, segno di estrema umiliazione. Ed è allora che Songlian si vendica della delazione rivelando a tutte che la domestica, innamorata di Chen, ha dormito con lui. Per questo, Yan’er subisce quella che dovrebbe essere una punizione esemplare: ma poiché si rifiuta di scusarsi e rimane inginocchiata nella neve per l’intera notte, la donna finisce con l’ammalarsi e morire dopo essere stata trasportata in ospedale. Da quel momento, Songlian inizia a vedere la competizione tra concubine come uno sforzo inutile, si chiude nella solitudine iniziando a meditare di suicidarsi. E quando, durante i festeggiamenti per il suo ventesimo compleanno, rivela in stato di ebbrezza a Zhuoyan la storia d’amore tra Meishan e il dottor Gao, causando l’impiccagione della “Terza Signora” a cui viene costretta ad assistere, Songlian crolla. L’estate successiva, dopo il quinto matrimonio di Chen, perderà definitivamente la ragione.

La figura della donna in Cina
Scritto dallo sceneggiatore Ni Zhen adattando liberamente il romanzo Mogli e concubine dello scrittore contemporaneo Su Tong, Lanterne rosse (Dà Hóng Dēnglóng Gāogāo Guà, che tradotto letteralmente significa “Appendete in alto la grande lanterna rossa”) è un “racconto crudele della giovinezza” (per dirla parafrasando un altro grande maestro del cinema orientale, il giapponese Oshima Nagisa), ma anche una presa di posizione allusiva che traccia un parallelo fra le pratiche arcaiche di rapporto fra i sessi nella società cinese e le dinamiche contemporanee tra potere e femminilità in quella odierna. Un’indagine compiuta magistralmente tra le pieghe di un racconto lineare e di grande forza espressiva, ma che finisce inevitabilmente con l’ammantarsi di una funzionalità prettamente ideologica. Un atto di coraggio, come già erano stati due film precedenti di Zhang, Sorgo rosso (1987) e Ju Dou (1989), che costituiscono una sorta di ideale trilogia sulla figura della donna nella Cina feudale e che, come questo, “parlano” del presente nascondendosi nelle forme del dramma (o melodramma) d’epoca. Grazie a una messa in scena raffinata e implacabile, giocata sulla ripetizione di cromatismi simbolici e sull’utilizzo “emotivo” dei contrasti di luce (tutti gli esterni sono fotografati con una morbidezza e una soffusione che contrastano con l’oppressiva e tagliente nitidezza “satura” completamente virata in rosso -colore della passione e del sangue- degli interni), Lanterne rosse viaggia costantemente su due piani sovrapposti: quello, narrativo, del racconto di disintegrazione della personalità, delle aspirazioni e della femminilità della protagonista (la bravissima -e splendida- Gong Li, al terzo film con Zhang e all’epoca sua compagna/musa) e quello, politico, dell’individuazione (e critica) del Potere nella figura maschile, non solo nell’ambito delle relazioni fra i sessi. La finzione, o meglio la recitazione, è la chiave di lettura centrale del film: la messa in scena cinematografica coincide con la messa in scena quotidiana delle quattro donne, costrette a “recitare” le infinite repliche di un ruolo che non ammette “improvvisazioni” se non a prezzo di una estrema punizione. È al personaggio di Meishan, forse il più defilato ma il più decisivo, che è affidata questa gestione del senso: l’ex cantante d’opera che canta senza pubblico è la raffigurazione emblematica della condizione di tutte e quattro le “attrici”. Una prefigurazione simbolica di una morte già avvenuta nel momento stesso della sua accettazione del ruolo di concubina e la trasformazione della sua libertà in una condizione di perdita predisposta dal Potere (dell’uomo). Che si trasformerà inevitabilmente in una dipartita reale quando proprio Songlian inavvertitamente diventerà la sua carnefice. Un Potere che annulla la Donna, e l’individuo, senza soluzione di continuità: quando Songlian, rosa dal senso di colpa, uscirà dalla “rappresentazione” isolandosi nella follia, una quinta concubina (per cui verosimilmente varrà lo stesso sistema di annullamento toccato in sorte alle precedenti) entrerà in scena, rinvigorendo la circolarità della Tragedia.",corriere della sera,https://www.corriere.it/spettacoli/cinema-serie-tv/cards/lanterne-rosse-usciva-30-anni-fa-proibito-cina/figura-donna-cina.shtml
"Zhang Yimou: «One second, il mio omaggio al cinema e a Tornatore»",23 novembre 2021,"«Questo film mi tocca da vicino, è un ricordo della mia gioventù. La storia è inventata, ma molti dei dettagli sono tratti dalla mia esperienza personale. Ho lavorato come operaio in una fabbrica tessile di cotone a Shaanxi nel 1973. A quel tempo, il mio reddito non era alto e le condizioni molto difficili, così ho risparmiato duramente per alcuni anni e ho comprato un’attrezzatura rudimentale per imparare le tecniche. Come si pulisce la pellicola? Come si può prevenire la formazione di calcare? Come si ottiene l’acqua distillata semplice? Come si accelera l’asciugatura? Come si apre un groviglio di pellicola? Questi dettagli che mostro arrivano dalla mia esperienza, sono mie “invenzioni”». One second è l’opera più personale e insieme più controversa di Zhang Yimou. Atteso alla Berlinale nel 2019, fu ritirato poco prima dell’inizio del festival per «problemi tecnici di post-produzione», letti come veto della censura governativa. È uscito nel novembre scorso nei cinema cinesi, tagliato di un minuto, da noi arriva il 16 dicembre Fenix Entertainment e Europictures. Ambientato nella Cina rurale durante la rivoluzione culturale, si concentra sulle sorti di una bobina cinematografica di propaganda, il «cinegiornale 22», contesa tra la giovane orfana Liu Guinu (Liu Haocun), Zhang Jiusheng (Zhang Yi), scappato dai lavori forzati, e un proiezionista (Fan Wei). Più che un affresco storico, il film risulta un omaggio alla forza del cinema, come conferma il regista di Lanterne rosse al Corriere. Che non chiarisce se questo sia veramente il suo director’s cut.

Il cuore del film è la forza del cinema, incarnato dalla pellicola. Ha nostalgia per ciò che ha rappresentato?
«Il contesto storico è solo lo sfondo, mi concentro di più sulle emozioni e i sogni dei personaggi. La cosiddetta nostalgia è in realtà un approfondimento dell’impressione che il loro destino fa risuonare in noi e renda la loro vicenda indimenticabile».

Come ha scelto gli attori?
«Zhang Yi e Fan Wei sono attualmente la colonna portante dell’industria cinematografica cinese. Liu Haocun l’ho scelta tra migliaia di ragazzi delle superiori senza esperienza, ha studiato due anni e ha vinto il New Talent Award».

Qual è stata la difficoltà maggiore mentre girava?
«La sfida più grande è stata la costruzione dei personaggi. Tutti e tre gli attori sono più giovani di me e non avevano vissuto quelle cose, al massimo avevano qualche brutto ricordo d’infanzia. La parte più memorabile è quando diverse migliaia di persone cantano insieme le canzoni dei vecchi film, una scena che ti trasporta indietro nel tempo. E quando il fuggitivo fa capolino dalla piccola finestra della sala di proiezione per guardare il film, infila la testa come uno struzzo, e si volta già in lacrime, ecco, quel momento ha commosso molte persone».

Che effetto le fa sapere che finalmente One second esca in Occidente?
«È una conversazione personale con il cinema, con la storia, con i giovani, e spero vivamente che il pubblico lo apprezzi. È un peccato che non abbia potuto incontrarlo alla Festa di Roma a causa dell’epidemia di Coronavirus. Ma il cinema è il nostro dio e il nostro amore eterno».

Il proiezionista Mister Movie sembra una citazione dell’Alfredo di Tornatore.
«In Cina alcuni media hanno detto che si trattava di una versione cinese di Nuovo Cinema Paradiso, mi ha fatto piacere, lo amo molto. Ci sono molte somiglianze tra i due vecchi proiezionisti. È incredibile che siano così simili, nonostante abbiano background culturali e storie completamente diverse. Questa somiglianza è ciò che amiamo del cinema. Sono sicuro che questo tipo di film sarà fatto da un altro regista in un altro paese in futuro. Forse allora si dirà: sembra un po’ come Nuovo Cinema Paradiso e One Second. Quel regista risponderà a questa domanda come ho fatto io oggi».",corriere della sera,https://www.corriere.it/spettacoli/21_novembre_23/zhang-yimou-one-second-mio-omaggio-cinema-tornatore-4bb1cef0-4c86-11ec-93ad-d9e7f28c53fe.shtml
"Capodanno cinese goloso sotto il segno del riscatto, tra gnocchi di riso e gamberi rossi",10 febbraio 2021 ,"Niente sfilate di folla con dragoni, lanterne rosse, musiche assordanti. La comunità cinese torna alle tradizioni più intime del loro Capodanno: il pranzo in famiglia. Ma alcuni ristoranti condividono la ricorrenza dedicando un piatto, o l’intero menu, all’Anno del Bufalo, dal 12 al 26 febbraio. Il Bufalo è segno di buon auspicio, di prosperità attraverso la forza d’animo e il duro lavoro, il riscatto dai momenti difficili. «La nostra cucina è parte dell’identità gastronomica della città. Milano è la capitale europea che ha dato maggior spazio alla cucina cinese. Dopo la battuta d’arresto della pandemia, ne darà ancora di più», dice Francesco Wu, patron di due locali (un terzo aprirà a Legnano), consigliere di Confcommercio, presidente dell’Unione Imprenditori Italia-Cina. Il suo Ramen a Mano mette in carta le costine di maiale del Capodanno, marinate nello zenzero e laojiu, perfetta armonia agrodolce che sboccia dal connubio di aceto di zhenjian e miele selvatico (11 euro).

Dice Zhang Le, direttore e sommelier di Bon Wei, figlio dello chef Zhang Guoqing. «Ci siamo adattati alle regole di sicurezza, abbiamo sviluppato il delivery, studiato forme alternative come la scuola di cucina, per soddisfare la clientela. Non vediamo l’ora di aprire la sera. Questo Capodanno anomalo lo celebriamo con il piatto augurale del sud della Cina, gli Niángao». Sono gnocchi di riso con verdura, funghi shitake, gamberi essiccati. Nel vario menu anche anatra affumicata con salsa di edamame, saporiti calamari con brunoise di verdura e salsa nera di chili (80 euro).

Mu Dimsun celebra il Capodanno con menu studiato da chef Chang Liu. Per una settimana propone otto portate (70 euro) che rappresentano l’evoluzione nella cucina promessa dal patron Suili Zhou. Lo chef Chang è un fuoriclasse: ha lavorato al Noma di Copenhagen con René Redzepi ed è stato, nel 2016, finalista a Hell’s Kitchen con Carlo Cracco. Nello stesso anno si aggiudicò il San Pellegrino Young Chef China. «Verso la fortuna» è il nome benaugurale di una portata. Non si tratta dei soliti involtini ripieni di verdure a fiammifero, bensì di una farcia di foie gras e cipolla caramellata, in salsa rossa a base di ciliegie. Altro piatto, «Sotto una buona stella»: gambero rosso con pinoli, moutai, aneto, salsa di soia, aceto, scorza di lime.

Dice la sorridente Giulia Liu, patronne di Gong: «Crediamo nel valore simbolico del cibo. Abbiamo preparato piatti che rappresentano prosperità, fortuna, longevità». Nel menu prestigioso, a 95 euro, i ravioli rossi farciti con ripieno pregiato di king crab e tobiko nero, racchiusi da sottile pasta colorata con barbabietola color festa: il rosso. O il pesce ombrina, con petali di daikon marinato all’aceto di riso, carciofi, crema di zucca e soia scura e il sontuoso lamien all’astice: spaghetti di grano tirati a mano, saltati nel wok con trito di astice e leggero soffritto di zenzero e cipollotti, sfumato con vino di riso fermentato. Ci sono tante ghiotte ragioni per salire sul Bufalo e lasciarsi alle spalle il periodo più brutto.
",corriere della sera,https://milano.corriere.it/notizie/cronaca/21_febbraio_10/capodanno-cinese-goloso-sotto-segno-riscatto-gnocchi-riso-gamberi-rossi-5bdb428e-6bcc-11eb-8932-bc0ccdbe2303.노싀
"Oscar 2021, miglior film e regia a Chloé Zhao per «Nomadland». Niente statuetta per Laura Pausini",26 aprile 2021,"Era il nome da battere ma la sua vittoria è storica. Doppietta miglior film e migliore regia a Nomadland e tris con la statuetta a Frances McDormand (il suo terzo). Chloé Zhao è la miglior regista degli Oscar numero 93. Già premiata anche con il Directors Guild Award, la doppietta ai Golden Globes, dal Leone d’oro a Venezia in settembre ha vinto tutto. (Qui l’elenco di tutti i premiati agli Oscar)

Miglior film e miglior regia
È la seconda donna a ottenere questo riconoscimento dopo Kathryn Bigelow con The Hurt Locker nel 2009 nella storia degli Academy Awards. Tra i record del film vincitore, tratto dal libro di Jessica Bruder, di cui McDormand ha comprato i diritti, è uno di quelli con uno dei budget più bassi di sempre. Ora Zhao è alle prese con Eternals, per Marvel, 40 volte più costoso. «È stato un viaggio folle che si fa una volta nella vita. Ultimamente ho pensato parecchio a come tirare avanti quando le cose si fanno dure. Crescendo in Cina facevo un gioco con mio papà: imparavo a memoria delle poesie e poi le recitavamo insieme, cercando di finire le frasi l’uno dell’altra. Una frase dice che le persone alla nascita sono intrinsecamente buone. Continuo a crederci anche adesso. Anche se a volte sembra vero il contrario, ho sempre trovato la bontà nelle persone. Questo premio va a tutti quelli che hanno il coraggio di tenere fede alla bontà che c’è in se stessi e negli altri, indipendentemente da quanto possa essere difficile», il suo discorso.",corriere della sera,https://www.corriere.it/spettacoli/oscar/notizie/oscar-2021-notte-premi-candidati-film-vincitori-3a2387ea-a615-11eb-b4a7-7f4ff69d1a5d.shtml
"Cina, il regista Zhang vince la censura Il suo film «One second» nelle sale",20 ottobre 2020,"DAL NOSTRO INVIATO NANCHINO Ci sono voluti quasi due anni a Zhang Yimou per ottenere la liberazione dalla censura cinese del suo ultimo film. Si intitola One Second (Yi miao zhong in mandarino) ed era iscritto al Festival del cinema di Berlino nel febbraio 2019 quando fu ritirato all’ultimo momento per «problemi tecnici di post-produzione» (che sempre decifrato dal mandarino significa spesso «sgradito alle autorità»). La storia è ambientata nella Rivoluzione Culturale maoista: in quei tempi bui un uomo cerca una pellicola di cinegiornale che per un secondo inquadra la figlia morta.

Il regista sembrava destinato a un altro successo a Berlino, ma c’era qualcosa che la censura di Pechino non voleva far vedere al pubblico. Risolti, in due anni, i «problemi tecnici» con il taglio di un minuto e altri aggiustamenti, «Un secondo» sarà nelle sale cinesi a partire dal 27 novembre.

Zhang Yimou nei dieci anni della Rivoluzione Culturale (1966-1976) fu uno di milioni di «giovani istruiti» mandati in campagna a «imparare dai contadini più poveri». Morto Mao, quella follia violenta è stata criticata in Cina «per aver causato il caos». Ma il Partito è sempre convinto che «Mao aveva ragione sette volte su dieci»: difficile dunque affrontare il tema senza rischiare di urtare la sensibilità dei dirigenti addetti alla censura cinematografica.

A Berlino Zhang Yimou aveva vinto l’Orso d’oro nel 1988 per Sorgo rosso. Il regista ha avuto poi momenti difficili in Cina, come quando nel 1994 il suo film To Live fu vietato a Pechino nonostante il successo a Cannes. Fu riabilitato nel 2008, quando firmò le coreografie per l’apertura delle Olimpiadi. Ancora polemiche nel 2015, quando l’artista dovette pagare una multa da un milione di dollari per aver infranto la legge del figlio unico, poi abrogata nel 2016.

Ora il lavoro di Zhang è nuovamente riabilitato. Ci si chiede se l’artista abbia dovuto dare qualcosa in cambio al potere culturale. In questi giorni a Pechino è in corso un gran revival propagandistico della Guerra di Corea nella quale la Cina intervenne il 19 ottobre del 1950, per salvare le forze nordcoreane dalla controffensiva della Nazioni Unite. Xi Jinping ha guidato tutti gli uomini del suo Politburo all’inaugurazione di una mostra celebrativa sul ruolo dei «volontari» cinesi mandati a fermare «gli invasori americani». La riscoperta della guerra sul 38° Parallelo è un brutto segnale per i rapporti con gli Stati Uniti, mostra una determinazione allo scontro (per ora economico e ideologico). Alla tv cinese vanno in onda a getto continuo documentari storico-politici e film che stimolano la memoria bellica. E anche su questo fronte rispunta Zhang Yimou. La stampa cinese accoppia la notizia dell’uscita in sala di One second a quella che il regista filmerà la storia di un celebre ed eroico cecchino «che uccise o ferì 214 aggressori americani con 435 colpi del suo fucile in 32 giorni». Non c’è da scandalizzarsi: Hollywood arruolò Gary Cooper che fece più o meno la stessa carneficina come «Sergente York», ammazzando a fucilate orde di tedeschi. Però è curioso che One second sia stato riabilitato proprio quando il maestro Zhang ha deciso di scendere in campo nella Guerra di Corea contro gli americani.",corriere della sera,https://www.corriere.it/esteri/20_ottobre_20/cina-regista-zhang-vince-censura-suo-film-one-second-sale-7d18b55c-12e5-11eb-85d0-55c1b589a562.shtml
"«Nomadland»: non solo Leone d’oro, vince anche il premio «Vivere da sportivi»",16 settembre 2020,"Alla 77esima mostra cinematografica di Venezia alla decisione della giuria presieduta da Cate Blanchett che ha assegnato al film Nomadland diretto Chloé Zhao il Leone d’oro, si è aggiunta anche quella di «Vivere da Sportivi». Il film ha preso anche il premio «Fair Play» per il suo messaggio sui valori dello stile di vita «on the road» della vita di frontiera. Nomadland differisce rispetto al precedente film della regista cinese The Rider, storia di un domatore di cavalli sopravvissuto a un terribile incidente, poiché al centro non c’è più l’esaltazione della virilità ma Fern (Frances McDormand). È una donna avanti con l’età capace di reagire alle avversità in seguito al progressivo spopolamento della città dove viveva, ormai un abbandonato conglomerato urbano, una ghost town dopo che l’azienda mineraria locale ha chiuso. Decide infatti di prendere per casa «mobile» un furgoncino decorato: il Van diventa il simbolo del suo slancio di andare oltre senza bloccarsi nella staticità. In questa chiave va intesa la sua vita da nomade poiché non si sente una homeless, ma una persona dinamica priva di legami in linea con le donne sportive dei tempi nostri.

Vita da camper
Negli States sono in molti non solo a spostarsi ma anche a vivere nei workamper, ed è facile vederli parcheggiati in prossimità di gare podistiche e ciclistiche. Anche in Italia ultimamente è molto utilizzato il camper al seguito di atleti. Anche se Fern non è certo una runner, ne condivide gli stessi comportamenti poiché per vivere da sportivi non necessariamente bisogna fare o praticare uno sport. Nomadland è tratto dal libro omonimo del 2017, un racconto-inchiesta della giornalista Jessica Bruder , anche un manuale per «sopravvivere nell’America del ventunesimo secolo». Al posto delle tante finte gare di sopravvivenza dei reality televisivi, il film mostra qualcosa di vero in stile realistico, un autentico viaggio che parte dalla città di Empire nel Nevada per attraversare gli Stati Uniti occidentali. Anche il Van come mezzo a motore per viaggiare è più insolito rispetto al camper o alla motocicletta, più celebrati al cinema, tanto più se alla guida è una donna. Altrettanto originale è la musica di Ludovico Einaudi, una colonna sonora diversa dal rock che abitualmente accompagna i film on the road. C’è da scommettere che ancora una volta un film presente a Venezia entrerà in gara per l’Oscar, come già accaduto per One Night in Miami il film su Muhammad Alì presentato fuori concorso.",corriere della sera,https://www.corriere.it/sport/running-nuoto-bici/notizie/nomadland-non-solo-leone-d-oro-vince-anche-premio-vivere-sportivi-8e7c252e-f82b-11ea-b07a-89de8d9d3d69.shtml
Chloé Zhao: «La casa te la porti dentro. Come i nomadi del mio film»,13 settembre 2020,"I nuovi nomadi dell’Ovest americano, i nativi e i cowboy, i manga giapponesi, la musica di Ludovico Einaudi, il cinema di Wong Kar-wai e Terrence Malick, i supereroi Marvel. C’è posto per tutti nel mondo di Chloé Zhao, fresca di incoronazione con il Leone d’oro di Venezia 77 per «Nomadland», primo titolo caldo della prossima stagione pre Oscar, in programma anche a Toronto, Telluride, New York.

Cinese di Pechino, 38 anni, più della metà passati in Occidente. Prima a Londra, poi negli Usa, tra New York per studiare scienze politiche e alla Tisch School of the Arts quindi in California dove ora abita. Anima divisa in due, non ha fatto fatica a identificarsi con i nomadi del film prodotto e abitato, letteralmente, da Frances McDormand. «La casa — teorizza — è qualcosa che ti porti dentro. Per me dove stanno i miei due cani e tre galline, dico sul serio. In senso più generale casa è dove riesci a trovare il tuo modo di stare: nella vita può capitare come ai protagonisti del film di perdere tutto. La forza degli essere umani è perseverare». Confidando, aggiunge nel potere taumaturgico della natura. «A me ha cambiato la vita. Ho abitato per quasi trent’anni in grandi metropoli, non potrei più».

Ha bruciato le tappe Chloé Zhao. Dopo l’esordio con «Songs My Brothers Taught Me», si è fatta notare a Cannes con «The Rider». Il 21 febbraio è annunciato l’arrivo del suo debutto Marvel con «Eternals». L’unica a non scomporsi è lei. «Per me lavorare su un blockbuster o un progetto indipendente non cambia. Non conta la dimensione ma la storia». E non cambia il suo modo di lasciarsi assorbire dai progetti. Per “Nomadland”, nell’autunno 2018, con la troupe e McDormand è stata on the road per quattro mesi, ognuno con il suo van: il suo l’ha ribattezzato Akira, come il manga di Katsuiro Otomo.

Con McDormand il legame è fortissimo. «Come se avessimo fatto un viaggio in barca insieme, per quattro mesi, tempeste comprese, se sopravvivi ti senti più vicino». Maestra nel far recitare attori non professionisti, incassa le lodi dei suoi miti come Malick che le ha dato consigli per “Nomadland” (in uscita da noi in inverno per Disney) e divi come Angelina Jolie, nel cast, etnicamente correttissimo, di «Eternals». «Sarà speciale, faremo la differenza», ha promesso l’attrice.

Di sogni ne ha realizzati molti. Tra quelli ancora in stand by, venire in Italia. «Ho studiato italiano, ma non ho mai visitato il vostro Paese. Speravo di essere a Venezia. Ma esserci stata anche a distanza — al di là del premio — è un privilegio. Siamo stati all’avanguardia di questo nuovo modo di condividere la passione per il cinema».",corriere della sera,https://www.corriere.it/spettacoli/mostra-del-cinema-venezia/notizie/casa-te-porti-dentrocome-nomadi-mio-film-c1a943c2-f5f2-11ea-9237-257205f52e6d.shtml
"Hong Kong, gli attivisti: la vera Mulan è fra noi, boicottiamo il film Disney",4 settembre 2020,"Nel poemetto cinese originale, Hua Mulan, VI secolo, Mulan la ragazza-guerriera si tagliava i capelli per combattere come un uomo: con i compatrioti cinesi, contro gli Unni invasori. Oggi, nella guerra dei simboli sempre più serrata che si combatte attorno a ogni produzione mainstream, la Mulan del kolossal distribuito da oggi su Disney+ è contesa tra due eserciti. Da un lato gli attivisti pro-democrazia di Hong Kong, Taiwan e della Thailandia, che hanno indetto un boicottaggio del film in chiave anticinese e eletto una loro «vera» Mulan, Agnes Chow, arrestata a Hong Kong durante le proteste di agosto. Dall’altro l’attrice protagonista Liu Yifei, 33 anni, star in Cina e aperta detrattrice delle proteste nell’ex colonia; e la produzione del film, che è già stata accusata mesi fa, quando era uscito il trailer, di essere eccessivamente ossequiosa al pubblico cinese, sempre più importante per gli incassi dei blockbuster Disney.

I primi appelli a boicottare Mulan erano sorti a Hong Kong circa un anno fa, mentre le proteste contro la legge sull’estradizione a Hong Kong, che poi fu cancellata, infuriavano. Sul suo account Weibo (il più popolare social network in Cina, dove Facebook e Twitter sono oscurati), la protagonista di Mulan Liu Yifei aveva scritto: «Io sto con la polizia di Hong Kong. Ora picchiatemi pure» (in quelle ore era stato picchiato un giornalista, a Hong Kong, che aveva indossato una maglietta con scritto «Supporto la polizia»). Su Weibo l’attrice ricevette molte critiche, ma anche molti consensi. E poi il nuovo Mulan piace in Cina: remake filmico del cartone animato del 1998, che allora fu un flop nei cinema cinesi e distribuito in poche copie, è stato «epurato» dalla Disney di molti cliché, dall’aiutante di Mulan, lo spiritello Mushu (molto compianto sui social occidentali, ma Mushu è il nome di un piatto tipico, ed era come chiamare un personaggio di un film italiano «Spaghetti») alla storia d’amore, assente nel poemetto originale, con il capitano Li Shang. Tra il mercato cinese, a lungo scettico, e il marchio Disney sembra in corso da qualche anno una luna di miele, suggellata dal successo del Disneyworld da 5 miliardi e mezzo aperto nel 2017 a Shanghai.

Viceversa la giovane Mulan — con la sua audacia, la sua onestà, la sua forza e anche il suo afflato nazionalista contro gli invasori — è stata un simbolo caro alla protesta dei giovani di Hong Kong per la democrazia, protesta che va avanti da più di un anno e che è ora seriamente ostacolata da una nuova severa «legge sulla sicurezza nazionale» imposta da Pechino. Ad agosto i militanti hanno ribattezzato «la vera Mulan» la 23enne Agnes Chow, tra i primi attivisti arrestati con la nuova stretta sulla sicurezza: è stata rilasciata su cauzione, ma rischia un ergastolo, e le campagne per la sua innocenza sui social si riferiscono a lei come «Our Mulan». E il supporto alla protesta dell’ex colonia britannica si è diffuso in Thailandia - dove il movimento studentesco per una vera democrazia è sempre più attivo, sfidando l’autoritarismo di re Vajiralongkorn e la sua severa legge sulla lesa maestà - e a Taiwan: i militanti dei tre paesi illustrano i tweet e i post in cui invitano a #boycottMulan, boicottare Mulan, con tazze di té al latte e si firmano «Milk tea alliance», l’alleanza del té al latte (bevanda molto amata nei tre Paesi, dove è un’abitudine di derivazione coloniale e vagamente anticinese).

Il film Disney ha avuto un’uscita già accidentata: previsto nei cinema per la primavera, rimandato causa pandemia, è ora distribuito (da oggi) su Disney+ al costo di 21,99 euro per ogni schermo che lo apre, costo inferiore a quello di una serata al cinema in famiglia ma molto criticato online. La guerriera Mulan non trova pace.",corriere della sera,https://www.corriere.it/esteri/20_settembre_04/hong-kong-attivisti-vera-mulan-noi-boicottiamo-film-disney-217e5772-eea2-11ea-9589-37746edd34df.shtml
La sai l'ultima sui cinesi? Psicosi e pregiudizi visti dal di dentro,9 aprile 2020,"«Parliamo a voce troppo alta o troppo bassa. Non paghiamo le tasse. Non moriamo mai. Non ci vedete nei vostri ospedali, nelle vostre scuole, nei vostri cimiteri. Eppure siamo qui, condividiamo il vostro spazio. Siamo cinesi». È delle nostre Chinatown che racconta Zhang Changxiao, in arte Sean White, scrittore, critico musicale, mediatore culturale fra Italia e Cina, milanese d’adozione, autore de «La Costellazione del Dragone», libro che, pubblicato durante l’emergenza coronavirus, parte da via Paolo Sarpi per raccontare la psicosi, gli stereotipi e i pregiudizi sui suoi connazionali. Il «Marco Polo della musica italiana» alza il velo che nasconde ai nostri occhi queste cittadelle impenetrabili e avvolte nel mistero.

In via Sarpi si sente ancora il vero spirito cinese?
«Sì, è ancora molto presente. È ovvio, e la cosa mi sembra positiva, che alcune cose si sono smorzate, perché fa parte della nostra indole e della nostra cultura rispettare, avvicinarci, non creare problemi. Ma i legami fra di noi sono rimasti molto forti, e in questo rispecchiano in pieno la struttura della società cinese. Sono numerose le storie di integrazione positiva. Come è evidente a molti, ormai il fusion è già qui».

La Chinatown milanese è diversa dalle altre?
«Milano è stata la prima città in cui i cinesi si sono stabiliti nel primo Novecento, e quindi oggi qui siamo forse più integrati che altrove. La cosa più importante è che la zona di via Paolo Sarpi viene ormai comunemente indicata nelle cartine online, nei siti internet, ma anche nelle parole dei milanesi, come “la Chinatown”».

Tutto partì dal «borgo degli ortolani», come lei ricorda nel suo libro…
«Le ricostruzioni storiche ci dicono che questa zona umida — il triangolo formato da via Canonica, via Sarpi e via Bramante, che aveva ampi cortili all’interno delle case — fosse prediletta nei primi anni del Novecento perché i primi cinesi a stabilirsi qui avevano bisogno di molto spazio per lavorare i materiali, allora principalmente ninnoli, perle finte, bigiotteria e prodotti in pelle».

Questo è un luogo di grande scambio commerciale…
«In Italia c’è un’isola che non parla italiano, e quella è via Paolo Sarpi. Le insegne sono in cinese e i suoi abitanti mantengono ancora vive le proprie tradizioni, come la parata per il capodanno. Però, di fianco ai negozi cinesi, ci sono anche le attività italiane: di fianco al ristorante c’è la macelleria italiana, il locale da aperitivi, la cappelleria storica, la birreria artigianale. Qui italiani e cinesi di seconda generazione vivono fianco a fianco. È stata una sorpresa per me, svolgendo il mio lavoro di promozione della musica italiana in Cina, scoprire che ai miei connazionali piacessero così tanto cantautori come De André e Battisti».

Avete vissuto l’isolamento in maniera diversa dagli italiani?
«Durante l’epidemia i cinesi si sono forse più rapidamente adattati alla situazione, mentre alcuni italiani hanno fatto fatica. Molti cinesi, così come gli italiani, si sono dedicati alla cucina e altrettanti si sono dedicati all’attività fisica, allenandosi nel kung fu come Bruce Lee. Entrambi hanno usato i social media per condividere le proprie esperienze. Io ho ricevuto un grande sostegno dai miei connazionali; grazie a questo, sono riuscito a raccogliere donazioni per 50 mila mascherine per gli italiani».",corriere della sera,https://milano.corriere.it/notizie/cronaca/20_aprile_09/sai-l-ultima-cinesi-b6d0cbce-7a27-11ea-880f-c93e42aa5d4e.shtml
Una pop star arrogante e una Cenerentola cinese gli ingredienti del film «La ricetta Italiana»,26 dicembre 2019,"Vacanze romane in versione cinese. Lei si chiama Mandy: è una sognatrice insofferente delle regole, arriva a Roma accolta dagli zii dopo la morte della mamma, con pochi soldi e il grande sogno di diventare una famosa chef come Antonino Cannavacciuolo. Lui si chiama Peng: è una giovane popstar cinese, ricco e già famoso, che approda in Italia per partecipare a un reality show, in cui deve fingere di innamorarsi di una top model. I due ragazzi si incontrano in circostanze rocambolesche. All’inizio sono scintille, si detestano, perché lui considera lei la povera immigrata cinese, una specie di Cenerentola; mentre lei considera lui un insopportabile arrogante e viziato. Ma sarà una notte folle, trascorsa insieme a cavallo di un motorino, in giro per le strade della Capitale, a farli riconoscere per ciò che realmente sono e, complice il fascino della bellezza che li circonda, a far nascere l’amore.

Si intitola «La ricetta italiana» (The italian recipe) la commedia sentimentale ideata da Alberto Simone, interpretata da Huang Yao (Mandy) e Liu Xun (Peng) e diretta dalla regista Zukin Hou, interamente girata a Roma, dal prossimo 10 gennaio, e destinata al mercato cinematografico cinese. Una mega coproduzione italo-cinese (Dauphine Film Company, WD Production, Kahin Mahua, Orisa Produzioni) con la partecipazione della Lightburst Pictures tedesca. «È una vicenda sentimentale dove la Città Eterna è il terzo protagonista — spiega Simone — e funge da sfondo all’incontro di due giovani molto diversi tra loro, per carattere e mentalità, e anche molto diversi dal contesto culturale e storico in cui si trovano e dove sboccia la loro passione. Ma il progetto ha faticato a concretizzarsi perché fino a qualche tempo fa non esistevano accordi ufficiali tra governo italiano e cinese per realizzare coproduzioni. Poi c’erano le difficoltà linguistiche e la diversità concettuale tra i nostri Paesi: era fondamentale trovare una storia che potesse essere comprensibile anche a Pechino».

Il tramite tra le due realtà è stato il regista e produttore Cristiano Bortone, che ha già realizzato film e insegnato cinema in Cina, creando poi un’associazione sino-europea che si occupa di coproduzioni internazionali: «La grande forza del Paese asiatico è che è abitato da oltre un miliardo e mezzo di persone e, mentre in Italia il cinema è in crisi, in Cina gode di risultati giganteschi: si aprono circa 200 nuove sale ogni anno, il numero di spettatori e biglietti venduti, con oltre 65 mila schermi, ha superato persino gli Stati Uniti. Un ottimo bacino di utenza da tener presente e al quale attingere anche per le nostre coproduzioni». Ma perché riproporre una trama simile a quella di un cult come «Vacanze romane»? «I turisti cinesi — risponde Simone — quando vengono a Roma non rinunciano al rito di andare a mettere la mano dentro la Bocca della verità, l’antico mascherone in marmo in Santa Maria in Cosmedin: conservano l’immagine dell’Italia dei film anni 50».

I due innamorati cinesi gireranno in Vespa come Gregory Peck e Audrey Hepburn? «Abbiamo chiesto alla Piaggio il permesso di utilizzarla, speriamo sia possibile — spiega Bortone —. Il potenziale pubblicitario che può avere un’operazione del genere non è trascurabile. Film cinesi, girati in altri Paesi europei, ne hanno aumentato vertiginosamente il flusso turistico». Aggiunge la produttrice Roberta Manfredi: «Gireremo all’alba per evitare di intralciare il traffico cittadino. Ma abbiamo avuto problemi con il Comune di Roma: volevano impedirci di riprendere scene in luoghi iconici come Fontana di Trevi, piazza di Spagna o il Colosseo, temendo proprio di dover poi gestire un traffico turistico cinese eccessivo». Il cast è stato deciso dai partner cinesi, ma convivrà con maestranze italiane. «La regista, oltre a essere figlia di un celebre rocker cinese, una sorta di Vasco Rossi, ha un forte legame con noi — avverte Simone —. La madre ha lavorato con le sorelle Fontana e tuttora fa la stilista a Firenze: dunque è cresciuta tra musica e moda. La ricetta italiana, che in collaborazione con Rai Cinema uscirà anche nelle sale italiane — conclude — è un modo per raccontare le nostre eccellenze, il made in Italy, ma attenzione: non è uno spot pubblicitario».",corriere della sera,https://www.corriere.it/spettacoli/19_dicembre_26/cult-anni-50-cinese-aa10e478-281a-11ea-9faa-6371a8e969d6.노싀
"Il piccolo Yeti, il cartone che riapre la lite tra Pechino e i suoi vicini",18 ottobre 2019,"Campagne pubblicitarie oscurate, film tagliati, multinazionali boicottate, anche la pallacanestro sotto il fuoco del nazionalismo. Ma questa volta non è la Cina a usare la sua censura per motivi politici. Sono altri tre Paesi dell’Asia, Filippine, Malesia e Vietnam che scendono in campo contro un film accusato di alimentare l’espansionismo cinese.

Titolo “Abominable” (Abominevole): un cartone animato prodotto dalla DreamWorks. In una scena compare una mappa del Mar cinese meridionale che dà ragione alle pretese di quasi totale sovranità su quella zona oceanica sostenute da Pechino. Il ministro degli Esteri delle Filippine, Teodoro Locsin, si è indignato e ha chiesto il boicottaggio del film e delle produzioni di DreamWorks (che è basata negli Usa). Il Vietnam, uno degli altri Paesi che contestano il controllo cinese nel Mare del Sud, ha ordinato il ritiro del cartone Abominevole da tutti i cinema. La Malesia si è limitata a tagliare la scena incriminata.

La Cina sostiene di avere diritti storici sull’80 per cento circa dei 3,5 milioni di chilometri quadrati del Mar cinese meridionale, anche a centinaia di miglia dalle sue coste. A sostegno della sua rivendicazione Pechino ha prodotto una mappa ereditata dal governo nazionalista di Chiang Kai-shek con nove linee che compongono una U nel mare, davanti alle coste di altri Paesi, dal Vietnam alle Filippine, alla Malesia al Brunei. Quella carta è comparsa nel cartone animato per pochi fotogrammi, di sfuggita. Ma tanto è bastato ad aprire il caso.

Quella del Mar cinese meridionale è una questione grave, al centro della geopolitica asiatica. Oltre che per le rotte commerciali (ci transitano il 50% del petrolio mondiale e merci per migliaia di miliardi di dollari), quelle acque sono contese perché nei loro fondali sono stati individuati importanti giacimenti di petrolio e gas; ambite anche le riserve di pesce. La Cina ha occupato varie isole negli arcipelaghi della Paracel (Xisha in mandarino) e delle Spratly (Nansha) e ha costruito una decina di isole artificiali nella zona, fortificandole. Washington ha risposto con pattuglie della US Navy che sfidano la sovranità di Pechino. Una polveriera, alimentata dai sentimenti dei diversi governi che si affacciano su quel grande mare. Un oceano dove è stato versato anche del sangue: nel 1974 la Marina cinese occupò Triton Island nelle Paracel dopo uno scontro con unità vietnamite che causò diversi morti. E proprio gli spettatori di Hanoi sono stati i primi a denunciare la mappa «filo-cinese» intravista in una scena di “Abominable». Una stranezza: DreamWorks è americana e ha fatto un favore ai cinesi. Non sembra un errore inconsapevole, perché si dà il caso che “Abominable” sia coprodotto dalla cinese Pearl Studio. I capitalisti di Stato di Pechino hanno investito miliardi nel cinema americano, per profitto e per «addomesticarlo». Una certezza: in Italia vedremo il film abominevole, con il titolo “Il piccolo yeti”. Racconta di una bambina di Shanghai che trova uno yeti sul tetto di casa e dopo molte avventure riesce a riaccompagnarlo nel sua habitat: l’Everest. Non si sa perché, ma la bimba ha in camera una mappa del Mar cinese del Sud.",corriere della sera,https://www.corriere.it/esteri/19_ottobre_18/piccolo-yeti-cartone-che-riapre-lite-pechino-suoi-vicini-d1a68420-f1c4-11e9-a348-893b72e3b5c5.shtml
Lo strano caso del Mah Jong. Il gioco cinese che fa impazzire la Romagna,22 gennaio 2020,"In riva al mare Adriatico a giocare a Mah Jong: una novità dell’Italia che cambia e diventa sempre più multietnica e multiculturale? Macché: l’antichissimo gioco cinese, uno dei più antichi al mondo, in Romagna c’è arrivato quasi cento anni fa. E ha da tempo i suoi campioni. Che parlano rigorosamente romagnolo. Lo racconta un curioso e istruttivo il docu film di Gerardo Lamattina : Il Drago di Romagna, ambientato a Ravenna.

La prima al Capodanno cinese
Il docu film è frutto di una co-produzione italo cinese tra POPCult (Italia) e Micromedia Communication Italy (Cina) e ha il sostegno della Regione Emilia-Romagna e del comune di Ravenna. Certo, a scaldare gli animi in Romagna ci pensa la settimana pre-elettorale. Ma per il debutto è stato scelto il Capodanno Cinese 2020: il 25 gennaio il film è proiettato, in prima assoluta, al cinema Jolly di Ravenna. A seguire: Bologna, Milano, Firenze e Prato (sulla pagine Facebook si trova il calendario). Per rimanere aggiornati sulle uscite in sala, consultare la pagina Facebook del film (di seguito calendario).

La «azdora» campionessa
La storia de Il Drago di Romagna ha davvero poco di «cinese»: segue le giornate di Luisa, classica «azdora» (signora) romagnola appassionata di Mah Jong e di cucina. Il regista ha scelto di alternare fiction e documentario e quindi Luisa è interpretata da Dilva Ragazzini. E ha un sogno nel cassetto: volare in Cina a conoscere le origini del Mah Jong. Fra l’altro la sua passione è condivisa da moltissimi romagnoli.

Perché Ravenna
La figlia Donatella, che nel film è interpretata da Fabiola Ricci, che è anche voce narrante del film, non è d’accordo con lei. E per questo Luisa tenta di realizzare il suo sogno con la complicità del nipote e di amici italo-cinesi. Ma perché la scelta di Ravenna?Il Mah Jong è arrivato a inizio Novecento. E, a differenza che ibn altre parti d’Italia, ha messo radici. Merito anche ad alcuni produttori locali come Valvassori, che ne produce i pezzi. Una storia di costume diventa così anche una riflessione sull’incredibile tessuto produttivo italiano.

Però non l’ha inventato Confucio
In scena, nel docu-film di Lamattina, c’è anche la comunità cinese di Ravenna cher svela le leggende e i segreti del gioco. In realtà il Mah Jong viene attribuito a Confucio, ma non esiste alcuna prova che l’abbia inventato lui. Non si sa nemmeno che cosa esattamente significhi il nome (qualcosa come «battibecco tra uccelli», visto il rumore prodotto dalle tessere). Certo, è nato da una combinazione di giochi diversi come il domino e un gioco popolare cinese Mah-tiae, che significa «cavallo appeso». Qualcuno ipotizza che il Mahjong sia stato inventato per i sovrani, gli unici, pena la morte, autorizzati a giocarlo.

Nei porti italiani degli anni Venti del Novecento
La prima tessera trovata risale al 1880 ed era d’avorio. Ma questo nno significa che il gioco non fosse molto più antico: sono stati ritrovati giochi di carte cinesi del 15mo secolo. Sono caratterizzati dalle stesse immagini incise sulle tessere del Mahjong. Gli studiosi ne hanno dedotto che il gioco fosse già diffuso, ma non si giocasse con le tessere tradizionali. Ma perché lo giochiamo anche noi? È arrivato con venditori di strada cinesi. Negli anni Venti del Novecento li avremmo di sicuro incontrati nei nostri porti mentre, nei momenti liberi, giocavano a Mahjong. Non c’è voluto molto perché anche gli italiani si appassionassero. In particolare il gioco piacque, appunto, al commerciante di Ravenna Michele Valvassori che fu il primo a produrlo in Italia. La Seconda guerra mondiale ne fece svanire la passione tra le rovine. Ma il Dopoguerra segnò, ovunque, una rinascita. In Cina la chiamano «la seconda fioritura». Oggi lo si gioca soprattutto su Internet.

Il primo film che nasce sottotitolato in cinese
Il film è co-prodotto da POPCult casa di produzione bolognese, che ha sede anche a Milano ed è specializzata nel documentario creativo e le serie TV. E da Micromedia Communication Italy, prima società media cinese in Italia (il quartier generale è a Milano). A garantirle il primato la creazione della piattaforma Weishi Italy, dedicata ai cinesi in Italia. Il Drago di Romagna è il primo film italiano che esce in sala sottotitolato in cinese. Questo permetterà di proiettarlo anche in Cina.

Lamattina, il regista appassionato di tecnologia
Il regista de Il Dragi di Romagna, Gerardo Lamattina, è anche autore e attore. Originario di Pertosa (Salerno) ma residente a Ravenna, è un appassionato di tecnologia, nuovi media, storia e critica dei social. Ha diretto e interpretato diversi cortometraggi premiati e distribuiti in tv e nei principali festival nazionali e internazionali. Ha lavorato, tra gli altri, con Pupi Avati ze con Carlo Mazzacurati, per il quale è stato assistente alla regia in Vesna va veloce. Nel 2017 ha scritto prodotto e diretto il suo primo lungometraggio Cimitero azzurro, finalista all’Alternative film Festival di Toronto.
",corriere della sera,https://www.corriere.it/cronache/20_gennaio_22/i-campioni-mah-jong-parlano-romagnolo-6b0c9f1c-3b7d-11ea-b696-dcf03dd8fb7e.shtml
"Venezia 2019: Gong Li, vendette e bugie: la diva è una spia in «Saturday Fiction» Gong Li, vendette e bugie",4 settembre 2019,"Si chiama Gong, come quel suono che rimanda a riti e non solo alla musica, lo strumento millenario usato da monaci e sciamani dell’antica Cina, il suo Paese. C’era soltanto lei, Gong Li, negli anni 90. Dal piedistallo, con quella sua aria misteriosa, non è mai scesa. La prima attrice cinese a diventare diva globale, un simbolo, tanto che i Red Hot Chili Peppers le hanno dedicato una canzone. Alla Mostra porta «Saturday Fiction,» una spy story di Lou Ye, nato come lei nel 1965.

La delegazione cinese è imponente, al tavolo siedono in undici, una squadra di calcio nella quale Gong Li è il centravanti. Lei, l’ultima imperatrice, le braccia conserte, annuisce alle cerimoniosità e agli inchini dei colleghi meno celebri. Telecamere asiatiche ovunque, il Lido sembra Chinatown. L’attrice è in gonna di raso rosa su maglia nera, grandi orecchini e capelli a chignon. Prima di rispondere coi suoi toni posati, in cinese mandarino, si prende il tempo di pensare. Un’atmosfera sospesa, pudore e riservatezza. Il viso da bambola di porcellana oggi appartiene a una donna vissuta, forse ancora più bello, di sicuro più intenso. Il sorriso inconfondibile, indecifrabile, da Gioconda orientale, è quello di sempre.
Lei è habitué a Venezia.
«Venezia mi ha scoperta. Dunque vediamo… Nel 1991 venni per “Lanterne rosse” che vinse il Leone d’argento; l’anno dopo presi la Coppa Volpi con “La storia di Qiu Ju”, che diede il Leone d’oro a Zhang Yimou (suo mentore ed ex marito, ndr). Poi “Chinese Box”, “Eros” e nel 2002 sono stata presidente di giuria. Ho molto affetto per questo festival».
Nel film che ruolo interpreta?
«Doppio. Impersono un’attrice celebre che torna a Shangai per una pièce ma in realtà è una spia. Siamo nel 1941, ho una missione complicata nella Cina occupata dai giapponesi, si scatena una guerra di intelligence tra gli Alleati e le forze dell’Asse».
Ha la rivoltella fumante...
«Ma Lou Ye ha dato complessità al mio personaggio, che ha un suo mondo interiore. È una killer che non uccide un nemico indifeso, ha una sua morbidezza e posso esprimere la femminilità. C’è un ex marito da liberare, un padre adottivo, codici e operazioni segrete... si raccolgono informazioni sui piani giapponesi durante la guerra».
È in bianco e nero.
«Per sottolineare il background caotico e pericoloso. Il 7 dicembre del ’41 ci sarebbe stato l’attacco a Pearl Harbor, argomento che tocchiamo. Il film in Cina uscirà il 7 dicembre, giorno dell’attacco aereo giapponese agli Stati Uniti».
Geisha o concubina, però le danno ruoli violenti.
«Soprattutto il cinema americano mi sceglie per la donna vendicativa. Ma per Zhang Yimou in “La città proibita” fui una Lady Macbeth. Prediligo donne determinate, ma adoro le contadine cinesi, volti che hanno la fatica della vita. Al cinema voglio esprimere la forza delle donne, sono una perfezionista che pretende il meglio; nella vita privata sono più easy».
Lei raccontò la Rivoluzione culturale in un film.
«In “Lettere da uno sconosciuto” sono una moglie a cui viene strappato il marito, avviato in un lager come prigioniero politico».
E i suoi genitori furono rieducati da Mao.
«Ero molto piccola, i miei genitori erano docenti universitari. Furono mandati in fabbrica. La gente sventolava bandiere rosse, cantava e urlava per strada. È difficile spiegarlo ai giovani. La Cina è molto cambiata».
E i giovani cinesi?
«Le ragazze sono sempre più simili a modelli occidentali, lavorano tutte, però si mantengono certi ideali, o una certa interiorità legata all’educazione e alla tradizione, a una certa evasività nel mostrare i sentimenti».
Il rapporto col tempo?
«È capitato d’invecchiarmi sul set, non ho avuto paura. La bellezza è tutto l’aspetto, non solo un fatto esteriore, ed è legata a ciò che siamo in grado di trarre dal nostro lavoro. Quando ero ragazza, la bellezza ideale era occhi grandi, viso e bocca piccola, io non appartenevo a quel cliché. Mia madre mi diceva: sarà la cultura a farti bella».
Lei è un simbolo per le attrici cinesi?
«No, non rappresento alcun simbolo. I miei genitori mi dettero la possibilità di seguire la passione per l’arte. Ecco, questa libertà può avere un valore simbolico».",corriere della sera,https://www.corriere.it/spettacoli/mostra-del-cinema-venezia/notizie/gong-li-vendette-bugie-50bc5776-cf38-11e9-874e-4a9e2900aac3.shtml
In «Top Gun: Maverick» spariscono la bandiera giapponese e quella di Taiwan dalla giacca di Tom Cruise,22 luglio 2019,"Il giubbotto è quello che ha fatto la storia, il sequel è del film cult. Ma ancora prima dell’uscita al cinema, prevista nelo 2020, è già scoppiata la polemica su «Top Gun: Maverick», sequel del fil culto del 1986 con Tom Cruise.

I simboli sul giubbotto
La pellicola, attesissima, prodotta da Jerry Bruckheimer, anticipata da un trailer in cui il giubbotto di Pete «Maverick» Mitchell, ovvero Tom Cruise, lo stesso giubbotto diventato un simbolo, ha due particolarità rispetto alla versione originale. Come mostrano le immagini diffuse dalla «Cnn» dal retro della giacca sono infatti sparite le bandiere del Giappone e di Taiwan. Il motivo? Ufficialmente non si sa ma secondo parecchi sui social e in Rete sostengono che ci sia di mezzo il colosso tecnologico cinese Tencent, che coproduce la pellicola con Paramount.

L’ipotesi
Insomma, secondo alcuni la decisione di far sparire le bandiere dal giubbotto, sostituendole con simboli degli stessi colori ma che non rappresentano nessun Paese, sarebbe dovuta alla volontà di non scontentare in alcun modo gli investitori cinesi, dati i rapporti storicamente non esattamente eccellenti della Cina con Giappone e Taiwan, appunto. Il sequel di «Top Gun» dovrebbe uscire nelle sale cinematografiche il 26 giugno del 2020.
",corriere della sera,https://www.corriere.it/spettacoli/19_luglio_22/top-gun-maverick-spariscono-bandiera-giapponese-quella-taiwan-giacca-tom-cruise-f1632fa6-ac51-11e9-8470-d02c1b58748e.shtml
Un miliardo di utenti su TikTok: così (seppure bandita) arriva la politica,10 gennaio 2020,"Un post su TikTok che invita a votare Elkisabeth Warren: l’hashtag con il nome della candidata alle primarie del Partito Democratico totalizza poco meno di 5 milioni di visualizzazioni sul social cinese

Andrea ha 11 anni. Irrompe in cucina con lo smartphone nella mano destra e il tablet nella sinistra. Li sventola davanti alla madre, vuole convincerla a fargli aprire un profilo su TikTok, l’unico social network agognato da tutti i suoi compagni di classe. Lei è irremovibile, fino ai 16 anni non se ne parla. «Puoi continuare a guardare i video, ma niente profilo», sentenzia, borbottando che «è tutta spazzatura». È a questo punto che Andrea inizia a piagnucolare: «Ma c’è anche Salvini, quello che sta in televisione». Benvenuta (o no?), politica su TikTok. Ormai la chiacchieratissima applicazione cinese è il nuovo parco giochi degli spin doctor digitali: alcuni ci si sono già avventurati, altri si limitano a osservare cosa sta succedendo.

Piace agli elettori (undicenni) di domani
Il perché è ovvio: con i suoi video da pochi secondi, in cui i ragazzini cantano, ballano e si inventano nuovi linguaggi e meme, l’app ha superato il miliardo di utenti attivi mensilmente, candidandosi come inedita rivale dei social di Zuckerberg. Piace agli elettori di domani, come Andrea, ma anche a chi già oggi può esprimere la sua preferenza alle urne: in Italia, i 18-24enni la preferiscono a Facebook e Instagram (ma non a Youtube). Poco importa, dunque, se i cinesi di ByteDance — la casa madre di TikTok — siano stati fra i primi del settore a bandire le pubblicità politiche e, secondo documenti pubblicati online da un sito tedesco, facciano di tutto per abbattere la visibilità dei contenuti inerenti al dibattito di attualità o di protesta, augurandosi che vengano sommersi dal flusso di coreografie o sketch simpatici: stanno accadendo due cose fuori dal loro controllo.

uori controllo: la spinta del dibattito sull’ambiente
Primo: per i politici il “purché se ne parli” inizia a valere anche su TikTok. Secondo: i ragazzini iniziano ad aver voglia di dibattere di ambiente, diritti e persino elezioni con questo nuovo linguaggio. Un esempio è la 17enne americana Feroza Aziz, diventata famosa per il finto tutorial di bellezza con cui è riuscita ad attirare l’attenzione dei follower e ad aggirare la paventata, applicata e poi smentita censura di TikTok per parlare della repressione degli uiguri in Cina. Un altro è quello di Alex Jackson, adolescente britannico che in un video ha “sparato” con le dita alle ragioni per cui votare Boris Johnson: «Dice solo bugie, scegliete Labour», concludeva nei giorni precedenti al voto del 12 dicembre. Il controcanto nella campagna elettorale glielo ha fatto (anche) Adam Cooper Hill, che si presenta con occhiali da sole, cappellino a visiera e l’immancabile colonna sonora dance (Stereo Love, di Edward Maya e Vika Jigulina) e sbeffeggia i laburisti perché “troppo aggressivi”. Dati alla mano, poche ore prima delle elezioni l’hashtag #borisjohnson stracciava quello #jeremycorbyn di più di due milioni di visualizzazioni.

L’APPLICAZIONE CINESE CAMBIA PELLE: ACCANTO AI
VIDEO DEGLI ADOLESCENTI CHE MIMANO LE
CANZONI PREFERITE, COMPAIONO SEMPRE PIÙ SPESSO
FILMATI CHE PRENDONO POSIZIONE SU QUESTIONI
SOCIALI OPPURE A FAVORE DI QUESTO O QUEL CANDIDATO.
OBIETTIVO: COINVOLGERE UNA PLATEA PIÙ GIOVANE
Sul social la destra sembra muoversi meglio
Nuovo social, vecchi equilibri, con la destra che sembra muoversi meglio e più rumorosamente? Negli Stati Uniti è così, senza alcun profilo ufficiale dei candidati alla Casa Bianca ma solo con citazioni più o meno spontanee. L’hashtag #Trump2020 vola oltre i 450 milioni di visualizzazioni, mentre per #Bernie2020 o #Warren2020 è una questione di decine di milioni o milioni. Pete Buttigieg è diventato Mayo Pete, invece di Mayor Pete: troppo bianco e insipido per essere credibile. Lui e anche la coreografia della sua campagna, sulla canzone High Hopes, accennata in modo annoiato per prenderlo in giro. Una mano tesa ai democratici è arrivata dall’esilarante account del Washington Post gestito dal 28enne Dave Jorgenson, che in un’intervista ha paragonato l’app alle vignette «presenti sui giornali da 300 anni». Andrew Yang, Beto O’Rourke, Julian Castro e Cory Booker sono comparsi in efficaci sketch di un account — quello della testata — che ha come priorità lo svecchiamento del suo marchio.

L’esperimento del Washington Post
Su TikTok il WaPo si sta muovendo molto bene ma per i ragazzini rimane, come nella descrizione, parte della strana categoria dei «giornali, che sono come degli iPad ma di carta». Insomma, il Washington Post è un buon alleato dei politici, ma procede a tentoni come loro mentre cerca di catturare l’attenzione della generazione Z. In Italia la situazione non è molto diversa dagli Usa: «Colpisce che i primi a sbarcare sull’app siano stati Giorgia Meloni, a sua insaputa (con il video-tormentone da più di 18 milioni di visualizzazioni “Io sono Giorgia”, che alla leader di Fratelli d’Italia ha regalato visibilità di rimbalzo anche sugli altri media, ndr ), e Matteo Salvini, che ha aperto un profilo ufficiale», riconosce Lorenzo Pregliasco, cofondatore di Quorum e YouTrend. Il leader della Lega ha racimolato più di 85 mila follower in un mese e molti (molti) commenti scettici. Il tentativo di far diventare virale l’hashtag ironico #colpadiSalvini (per esempio: «Piove? È colpa di Salvini»), rivisitazione dell’analoga campagna del 2011 dell’ex sindaco di Milano, non ha avuto grande successo: quasi tre milioni di visualizzazioni, ma raccolte praticamente solo dai suoi video.

L’HASHTAG #TRUMP2020 VOLA OLTRE I 450 MILIONI
DI VISUALIZZAZIONI, MENTRE PER #BERNIE2020
O #WARREN2020 È UNA QUESTIONE DI DECINE DI MILIONI
GIORGIA MELONI È DIVENTATA VIRALE CON IL
SUO “IO SONO GIORGIA”, SALVINI HA APERTO UN PROFILO
UFFICIALE (E RENZI CI STAREBBE PENSANDO)
Contenuti dal basso, più facili da propagare
«La differenza fondamentale è che Pisapia non fece nulla. Nel suo caso fu un movimento spontaneo, dal basso verso l’alto, nato da una dichiarazione infelice della sua avversaria Letizia Moratti. Se la strategia parte dall’alto, invece, può funzionare ma è difficile che si propaghi nello stesso modo», dice Dino Amenduni, consulente politico e socio di Proforma. Starà facendo ragionamenti di questo tipo lo staff di Matteo Renzi che, a quanto risulta, è interessato a TikTok e sta studiando una modalità efficace per aprire e gestire il profilo dell’ex premier e fondatore di Italia Viva. Non è una sfida da poco. Spiega Amenduni: «Secondo gli ultimi dati Censis, il 90 per cento delle persone ritiene che i politici dovrebbero stare meno in televisione. Questo dato si può interpretare come una reazione alla propaganda e all’ipercomunicazione. TikTok, come le altre piattaforme, va presidiata solo se si riesce a essere credibili e coerenti con i propri obiettivi». Chiaro. Andrea, 11 anni, avrà tempo per fare queste valutazioni. Per ora, osserva sullo schermo dello smartphone quel buffo signore che gioca a palla o mangia la carbonara: «C’è pure Salvini, quello che sta in tv».

DONALD TRUMP Il presidente americano non ha un profilo ufficiale, ma l’hashtag #Trump2020 ha oltre 450 milioni di visualizzazioni
ELIZABETH WARREN L’hashtag con il nome della candidata alle primarie del Partito Democratico ha poco meno di 5 milioni di visualizzazioni
MATTEO SALVINI Il segretario della Lega ha un proprio profilo su TikTok, l’hashtag #colpadisalvini ha raccolto 3 milioni di visualizzazioni
ANGELA MERKEL La cancelliera tedesca non ha un account TikTok, ma è entrata nelle tendenze con una serie di video parodia
FEROZA AZIZ La diciassettenne americana è diventata famosa per il finto tutorial di bellezza con il quale ha denunciato la repressione degli uiguri in Cina
ALEX JACKSON Adolescente britannico che in un video ha “sparato” con le dita alle ragioni per cui votare Boris Johnson

L’OPINIONE
Filippo Sensi: «L’effetto boomerang è in agguato»
La politica in formato TikTok? «Funziona se si hanno affinità con il mezzo. Se si sanno usare in modo intelligente corpo e gesti, che su questa piattaforma sono il vero veicolo dei messaggi. Non se si vuole essere “giovanili” a tutti i costi: i giovani, quelli veri, se ne accorgono e rifiutano l’ atteggiamento». Filippo Sensi, ex portavoce della presidenza del Consiglio con Matteo Renzi e Paolo Gentiloni, oggi deputato molto social, noto in rete come @Nomfup, coglie potenzialità e rischi della app cinese in irresistibile ascesa. «Molti vi approdano per raccogliere dati, provare a raggiungere l’ambitissima fascia 16-24 anni e fare “rumore bianco”. Aprono un profilo affinché i loro video vengano ripresi dai media tradizionali».
Rischiano però un effetto boomerang: «Quello che accadde a Mario Monti con il cagnolino Empy regalatogli da Daria Bignardi, un vero e proprio cortocircuito». Ma chi tra i politici di casa nostra potrebbe fare bene su TikTok? «In questo momento le Sardine, perfette perché sono un movimento che unisce Rete e piazza. Scommetterei su Mara Carfagna, Pippo Civati e la giovane Elly Schlein. Sono curioso di vedere soprattutto se e come la useranno le istituzioni, dall’Unione Europea alla presidenza della Repubblica, e le grandi testate di informazione». ",corriere della sera,https://www.corriere.it/sette/politica/20_gennaio_10/miliardo-utenti-tiktok-cosi-seppure-bandita-arriva-politica-1e25a9e4-2fc7-11ea-8ee1-1d9fce076d0e.shtml
"«Bohemian Rhapsody», in Cina via le scene di sesso dal film su Mercury",27 marzo 2019,"Non gli sembrava vero. Da super fan dei Queen, quando nello scorso ottobre si è trovato, durante un viaggio, a passare in Gran Bretagna, Peng Yanzi è corso al cinema a vedere «Bohemian Rhapsody», il biopic di Bryan Singer sul compianto cantante della band, Freddie Mercury. Un film toccante che lo ha profondamente commosso, ha ricordato Peng. Al punto che ha deciso di rivederlo una seconda volta tornato in Cina. Con sua grande sorpresa, però, la versione di «Bohemian Rhapsody» che ha visto al cinema della sua città natale, Guangzhou, capitale del Guangdong, nel sud della Cina, era molto diversa dall’originale. Scomparse del tutto o quasi le scene di sesso con Mercury protagonista.

«Le scene tagliate influenzano davvero il film», ha detto Peng, attivista per i diritti della comunità LGBT cinese. «Il film parla di come (Mercury) è diventato se stesso, e la sua sessualità è stata una parte importante nel diventare ciò che era». Tra le scene cancellate, quella in cui il frontman dei Queen rivela alla fidanzata Mary Austin di non essere eterosessuale; dove invece Mercury spiega alla band di avere l’AIDS, i dialoghi sono senza sonoro. Se i contenuti LGBT sono più tollerati, in Cina la rappresentazione di relazioni tra persone dello stesso sesso è virtualmente assente dai media mainstream. Nel 2017, una Internet tv affiliata al governo ha censurato contenuti che rappresentavano l’omosessualità, etichettandola come un comportamento sessuale «anormale». Una mossa ricalcata poi da Weibo, una delle principali piattaforme di social media cinesi. Quando il sito Mango TV ha trasmesso la cerimonia degli Oscar in febbraio e la star di «Bohemian Rhapsody» Rami Malek ha pronunciato la parola «gay», nei sottotitoli è stata tradotta «special group» (gruppo speciale). Sempre Mango TV ha inoltre censurato due spettacoli a tema LGBT durante l’Eurovision Song Contest dello scorso anno, causando l’interruzione della collaborazione tra Eurovision e l’emittente cinese nel bel mezzo della stagione televisiva.",corriere della sera,https://www.corriere.it/spettacoli/19_marzo_27/bohemian-rhapsody-cina-via-scene-sesso-film-mercury-8d16a30e-506f-11e9-bc24-e0a60cf19132.노싀
Settant’anni di Cina e i Rinascimenti d’oggi su «la Lettura»,22 settembre 2019,"Con le saghe fantasy ha venduto 6 milioni di copie nel mondo. Ora Licia Troisi esordisce con una serie a fumetti per ragazzi tra i 10 e i 12 anni, I casi impossibili di Zoe & Lu-1. Un’amica da salvare (illustrazioni di Ilaria Palleschi, in libreria per Mondadori dal 24 settembre). Su «la Lettura» #408, in edicola per tutta la settimana, l’autrice racconta in un’intervista a Severino Colombo la sua nuova avventura.

«Per il tono dei libri ho attinto ai miei ricordi di quando ero ragazzina», spiega Troisi che per la prima volta si rivolge a questa fascia di età con una storia che unisce scienza e paranormale («le creature più straordinarie nascono dall’immaginazione») ed esalta il valore di amicizia e diversità. Autrice besteller laureata in Astrofisica, Troisi ha scritto romanzi e saghe per giovani e young adult edite da Mondadori (fra queste: Il mondo emerso, La ragazza drago, Pandora).

Nello spazio dedicato alle graphic novel de «la Lettura», il regista Fulvio Risuleo riflette sul tema della libertà. L’incontro tra un cane e una pecora apre una discussione che parte dal rapporto con i rispettivi padroni, il desiderio di compiacere e quello che resta delle proprie scelte (la storia è ispirata al Il colpo del cane, il nuovo film di Risuleo con Edoardo Pesce, Silvia D’Amico, Daphne Scoccia e la partecipazione di Anna Bonaiuto).

L’inserto accoglie anche molte interviste. Tra queste, quella all’attrice francese Isabelle Adjani che si racconta in un’intervista a Stefano Montefiori. Adjani è stata in scena a New York con Opening Night (adattamento teatrale di un film che John Cassavetes creò per Gena Rowlands nel 1977, La sera della prima) che venerdì 27 settembre debutterà in prima nazionale al Romaueropa Festival. Helmut Failoni dialoga invece con il compositore, cantautore e regista Andrea Liberovici, in occasione dei concerti in programma il 19 e il 20 ottobre al Festival Aperto de ITeatri di Reggio Emilia (Trilogy in Two, con Helga Davis e Schallfeld Ensemble; repliche a Genova e Roma) e il 3 e il 6 dicembre a New York (Resonant City: Venice e Faust’s Box, con Helga Davis).

Il focus d’apertura indaga i «prossimi Rinascimenti» degli Emirati Arabi Uniti (parla il nuovo ambasciatore in Italia intervistato da Annachiara Sacchi) e della Cina (a 70 anni dalla fondazione della Repubblica Popolare) con articoli dello scienziato Giuseppe Remuzzi e del sinologo Maurizio Scarpari. Due Paesi che stanno attraversando una stagione di investimenti e rivoluzioni. Con un’intervista del regista e sinologo Sergio Basso all’attore Jackie Chan.",corriere della sera,https://www.corriere.it/la-lettura/19_settembre_22/settant-anni-cina-rinascimenti-d-oggi-la-lettura-video-6a54ba92-dd53-11e9-9e55-749ce7111bc1.shtml
In Cina i videogiochi definiti «droghe elettroniche»: crollano le azioni degli sviluppatori,4 agosto 2021,"Una giornata da dimenticare per due dei più grandi publisher di videogiochi al mondo. Dopo che un media statale cinese ha definito i videogiochi «droghe elettroniche», le azioni di Tencent e NetEase sono scese di oltre il 10% alla borsa di Hong Kong prima di recuperare parte delle ingenti perdite. Negli ultimi mesi le autorità di Pechino hanno annunciato una serie di misure per rafforzare il controllo dello stato sulle aziende tecnologiche e di istruzione private e gli investitori sono sempre più preoccupati.

Il caso
Un articolo pubblicato dall'Economic Information Daily, un giornale gestito dallo stato, ha affermato che molti adolescenti sono diventati dipendenti dai videogiochi online e questo ha avuto un impatto negativo su di loro. L'articolo cita espressamente il popolarissimo videogioco di Tencent Honor of Kings, affermando che alcuni studenti ci giocano fino a otto ore al giorno e chiedendo più restrizioni sul settore da parte del governo. «Nessuna industria, nessuno sport, può essere autorizzato a svilupparsi in modo tale da distruggere una generazione», si legge sul giornale subito prima che i videogiochi online vengano definiti come «oppio spirituale». Tencent ha già affermato che ha intenzione di introdurre nuove misure ancora più stringenti per limitare il tempo di gioco e i soldi spesi in microtransazioni dei minori a cominciare proprio da Honor of Kings per poi estendere i controlli a tutti i suoi giochi.

Il terremoto
I prezzi delle azioni delle due compagnie hanno iniziato a risalire solo quando l'Economic Information Daily ha cancellato l'articolo dal suo account sulla piattaforma social Wechat. Tencent è una delle più floride compagnie cinesi ed è proprietaria di Riot Games (sviluppatore di League of Legends e Valorant) e un affossamento troppo virulento delle sue azioni non avrebbe giovato all'economia cinese. Questa è la terza ferita al business plan di Tencent che ha visto le sue azioni crollare anche la scorsa settimana dopo aver ricevuto l'ordine di porre fine agli accordi di licenza musicale esclusivi che stava negoziando con etichette discografiche di tutto il mondo. La mossa mirava a contrastare il dominio del gigante tecnologico sullo streaming di musica online nel paese che attualmente controlla oltre l'80% dei diritti esclusivi di streaming musicale della Cina dopo un'acquisizione nel 2016. Prima ancora la fusione orchestrata da Tencent per unire le due piattaforme di streaming più popolari del paese (Huya e Douyu) in un'unica super compagnia da lei controllata, è stata bloccata dall'antitrust per impedire la concentrazione del 90% del mercato dello streaming cinese in un unico gigante.

Reazione a catena
Tencent è solo una delle numerose società cinesi quotate negli Stati Uniti, a Hong Kong e nella Cina continentale a vedere le proprie azioni scendere drasticamente quest'anno dopo una nuova ondata di restrizioni imposte da Pechino sulle industrie tecnologiche del paese. La scorsa settimana le azioni delle società cinesi di tutoraggio online (lezioni private) sono crollate dopo che il settore si è visto privare della possibilità di trarre profitto dall'insegnamento delle materie fondamentali in Cina. Le nuove linee guida hanno anche limitato gli investimenti esteri nel settore. Questi cambiamenti nella politica sono la conseguenza della volontà delle autorità di alleviare le pressioni finanziarie legate all'educazione dei figli. Quindi ha senso che, davanti a un problema di dipendenza videoludica diffuso tra i giovanissimi, lo stato voglia limitare lo sfruttamento del tempo e del denaro dei minori da parte dei publisher di videogiochi. L'origine di tutte queste preoccupazioni può essere ritrovata nell'ultimo censimento cinese che ha mostrato come il tasso di natalità del paese è sceso al livello più basso degli ultimi sette decenni. Per invertire questa tendenza lo stato sta affrontando molti problemi per incentivare le coppie ad alzare il tasso di natalità rendendo la gestione dei figli più agile ed economica.",corriere della sera,https://www.corriere.it/tecnologia/videogiochi/21_agosto_04/cina-videogiochi-definiti-droghe-elettroniche-crollano-azioni-sviluppatori-48e40c68-f463-11eb-9680-9b12a81aa8eb.shtml
La Cina vuole limitare l’uso dei videogiochi online ai minorenni a tre ore alla settimana,30 agosto 2021,"Non solo le ore da poter dedicare ai videogiochi saranno severamente limitate. Ma, per chi ha meno di 18 anni in Cina, ci saranno delle finestre ben precise in cui sarà possibile portare avanti partite online. Nello specifico, bambini e ragazzi cinesi d’ora in poi potranno giocare soltanto tre ore a settimana: dalle 20 alle 21 il venerdì, il sabato e la domenica. Piccolo strappo alla regola: i 60 minuti di «svago» si applicano anche ai giorni festivi. Così hanno deciso le autorità del Paese: le nuove disposizioni sono state pubblicate dalla National Press and Publication Administration.

Ma se torniamo indietro di un paio d’anni troviamo già il primo grande attacco alla sempre più diffusa dipendenza da videogiochi dei giovani. Dal 2019 i minori non possono giocare online dopo le 22 di sera. E non più di 90 minuti al giorno. Ora, l’ulteriore stretta. Per frenare l’uso (o abuso) che solo qualche settimana fa un giornale di stato ha definito una droga elettronica, o meglio «oppio spirituale» che sta «distruggendo una generazione». Non solo i ragazzini cinesi avranno a disposizione solo tre ore davanti al computer. La National press and Publication Administration li ha anche sollecitati a registrarsi con il proprio nome reale. E allo stesso tempo, ha chiesto a chi i videogiochi li fornisce di non accettare gli account che non abbiano dati reali. Gli sviluppatori (o i distributori) dovrebbero dotarsi anche di un sistema di riconoscimento facciale - come ha già fatto il gigante cinese del gaming Tencent - per monitorare il tempo di gioco dei minorenni. Misure, queste, che hanno l’obiettivo di «guidare attivamente le famiglie, le scuole e gli altri settori sociali per co-amministrare a governare e adempiere alla responsabilità della tutela minorile in conformità con la legge e creare per loro un buon ambiente di crescita sana».

Che la dipendenza da videogiochi, in Cina, sia un problema grosso e come tale va risolto con regole stringenti è una convinzione del governo. A marzo lo stesso presidente Xi Jinping ha sollevato la questione davanti all’Assemblea Nazionale del Popolo. Certo, i videogiochi hanno una diffusione enorme nel Paese. Circa metà della popolazione li usa (un esercito di più di 665 milioni di persone, con una crescita del 3,7 per cento rispetto all’anno precedente, dovuta anche ai lockdown per contrastare la pandemia), creando il più grande mercato al mondo. Da considerare dunque, l’altro lato della medaglia. Ovvero il giro d’affari che questo mercato produce. I ricavi quest’anno potrebbero superare i 45 miliardi di dollari, secondo Newzoo.

Un mercato fiorente, energico, dinamico, ma che sfugge al controllo del governo cinese. Così come tutta l’industria tecnologica. E gli attacchi - o meglio, i tentativi di controllo e regolamentazione - non sono mancati. Anzi, negli ultimi mesi si sono sempre di più. L’ultimo arriva proprio insieme alle limitazioni sui videogiochi. La Cina ha dichiarato di voler rafforzare la «supervisione» sull’economia digitale e sulla protezione dei dati, intensificando le misure anti-monopolio. La discussione è stata portata avanti dalla Commissione sull’Approfondimento delle Riforme, presieduta proprio dal presidente Jinping. Un ulteriore passo avanti rispetto alla recente decisione di mettere fine agli sgravi fiscali straordinari, che di fatto alza le tasse che devono pagare i giganti tecnologici dal 10 al 20 per cento. E alla legge sulla privacy sul web di fine agosto (qui i dettagli), che ha fatto crollare i titoli tecnologici in Borsa. Un attacco all’economia più «libera» della Cina, che vede tra i suoi protagonisti anche il colosso Tencent (non solo il più grande distributore di videogiochi, ma anche creatore di Wechat, del social Tencent QQ e del servizio di musica in streaming Tencent Music) le cui azioni hanno subito diversi colpi negli ultimi mesi. E chi osa ribellarsi, paga. Come è successo a Jack Ma, il volto per eccellenza del capitalismo alla cinese. Dopo aver duramente criticato il sistema bancario cinese - con una «mentalità da banco dei pegni» che penalizza la «buona innovazione» - il fondatore di Alibaba (già aveva dovuto lasciare la poltrona di Ceo) è sparito improvvisamente dalle scene. Non poteva fare altro per salvare la sua creatura, già accusata di pratiche monopoliste, e che nel mentre ha perso circa 260 milioni di dollari nonché lo sbarco in borsa del suo braccio fintech, Ant, bloccato dallo stesso Partito mentre era sul punto di raccogliere 37 miliardi di dollari.",corriere della sera,https://www.corriere.it/tecnologia/21_agosto_30/cina-vuole-limitare-l-uso-videogiochi-online-minorenni-tre-ore-settimana-a9fad632-0992-11ec-9dd3-3cdc96ff46f7.shtml
Via le bombe e il terrore: così la Cina censura il finale di «Fight Club»,25 gennaio 2022,"Qual è il primo mercato mondiale per il cinema? La Cina. Quanti film stranieri vengono distribuiti in Cina ogni anno? Soltanto 34. Qual è il film che al mondo, nel 2021, ha incassato di più? «La battaglia del lago Changjin», patriottica produzione cinese sulla guerra di Corea che racconta una vittoria delle truppe di Pechino contro quelle americane, costato 180 milioni di euro e che ha incassato finora quasi 800 milioni di euro, tutti esclusivamente al botteghino cinese.

La storia che segue assume connotati nitidi soltanto tenendo sempre in mente questi tre elementi. Chi ha visto «Fight Club», il film del 1999 con Edward Norton e Brad Pitt ispirato al romanzo di Chuck Palahniuk (Mondadori), storia di una setta anarcoide che organizza incontri clandestini di lotta, non può non ricordare il finale: Norton, tenendo per mano Helena Bonham-Carter, guarda da un grattacielo gli altri grattacieli della città crollare uno a uno, minati dalle cariche esplosive piazzate dai suoi seguaci mentre Where is my mind? dei Pixies suona a tutto volume.

Gli spettatori di Fight Club sul sito di streaming cinese Tencent Video, quel finale però non l’hanno visto. Appena prima del crollo dei grattacieli, ecco una schermata nera, con un testo in sovrimpressione che spiega che le autorità hanno fermato con successo il piano terroristico, hanno arrestato tutti, «impedendo con successo l’esplosione della bomba. Dopo il processo, Tyler (il personaggio interpretato da Brad Pitt, ndr) è stato mandato in manicomio, dove ha ricevuto cure psicologiche. È stato dimesso dall’ospedale nel 2012».

Secondo il magazine on line Vice l’intervento di editing sarebbe stato fatto dalla Disney, che detiene i diritti del film. Di recente, la biografia di Freddie Mercury «Bohemian Rhapsody» (uscita nel 2019) aveva subito il taglio di scene che mostravano uso di droga e rapporti omosessuali, ma non sono immuni neanche i film di supereroi: «Logan» (del 2017) aveva subito tagli di scene considerate troppo violente. A volte sono i produttori (o i registi) stranieri a scegliere di non mandare i loro film sul mercato cinese, ma sono casi rari: a Quentin Tarantino era stato fatto notare che nel suo «C’era una volta Hollywood» quel ritratto poco lusinghiero di Bruce Lee — descritto da Tarantino come uno spaccone che finisce malmenato da Brad Pitt — non andava bene per il pubblico cinese e lui ha preferito non toccare l’integrità del suo film. Il rigoroso sistema cinese, con la quota annuale di soli 34 film stranieri ai quali si apre l’enorme mercato delle sale, conferisce da una parte al governo un potere enorme, quello di determinare quali film di Hollywood possono accedere al mercato cinese. Dall’altra, l’incentivo evidente per i produttori stranieri è quello di rendere inoffensivi per la censura i loro film: accettare i tagli significa anche poter aver voce in capitolo sul periodo nel quale il film arriverà nelle sale, come verrà promosso, e molto altro.

È una situazione che si verifica soltanto in Cina? No, ovviamente. In Cina ci sono alcuni temi specifici off-limits, di natura politica — lo status di Taiwan, il Tibet, la minoranza religiosa degli uiguri — ma anche come si vede nell’esempio di «Fight Club» è considerato molto sensibile l’ordine pubblico, come le scene di sesso.

Molti mercati mediorientali (e asiatici al di fuori della Cina) impongono censure: Hollywood ha imparato da decenni ormai che scene di sesso, consumo di droga, alcol, carne di maiale e l’uso di volgarità non sono compatibili con le regole di determinati mercati. Ci sono società per esempio che si occupano di realizzare versioni «per tutti» di film vietati ai minori da destinare alla visione sugli aerei: niente violenza, niente sesso, parolacce coperte da «bip» o con l’audio azzerato, ovviamente niente incidenti aerei. È un segreto di Pulcinella che Hollywood non pubblicizza, una situazione alla quale si adatta pur di non perdere incassi e royalties.",corriere della sera,https://www.corriere.it/esteri/22_gennaio_25/via-bombe-terrore-cosi-cina-censura-finale-fight-club-3d5598b4-7e18-11ec-8b49-c4c27e1fecd7.shtml
"Yan Lianke, la Cina e le donne
«Sono trattate da forza lavoro»",14 ottobre 2019,"Yan Lianke è uno dei massimi narratori cinesi di oggi. Probabilmente con Mo Yan, premio Nobel nel 2012, e con Yu Hua costituisce il tridente d’attacco di una letteratura che reclama un’attenzione globale (c’è poi Gao Xingjian, Nobel nel 2000, ma già allora era cittadino francese). Se I quattro libri, pubblicati l’anno scorso da Nottetempo, è un romanzo complesso, visionario, che si cala — anche con riferimenti al cristianesimo — nei drammi del maoismo di oltre mezzo secolo fa, i due romanzi brevi in uscita il 17 ottobre per lo stesso editore sotto il titolo Gli anni, i mesi, i giorni, tradotti da Lucia Regola, risalgono a un’altra, precedente stagione di scrittura. Il primo testo, quello che dà il titolo al libro, risale al 1997, mentre Canto celeste dei Monti Balou era apparso in patria nel 2001. Entrambe le storie si svolgono in una Cina rurale, poverissima, in un’atmosfera tra il mitico e il fiabesco, in cui i riferimenti temporali sono rarefatti fin quasi (quasi) all’assenza. Yan Lianke ha risposto alle domande de «la Lettura» sul numero #411 in edicola da domenica 13, ma ha accettato di approfondire qui altri aspetti del libro.

Yan Lianke, in questi due romanzi la realtà e il soprannaturale sono strettamente connessi. La capacità di guardar attraverso le cose visibili è un modo per comprendere meglio il mondo, e in questo processo la natura gioca un ruolo essenziale. D’altro canto la Cina è oggi un Paese urbano, con più di metà della sua popolazione nelle città. Che cos’è rimasto di questo talento di guardare al di là delle cose?
«Devo correggerla: la Cina di oggi non è un grande Paese urbano. Solo che l’urbanizzazione in Cina suscita attenzione di tutto il mondo. Oggi, due terzi del miliardo e 400 milioni di cinesi sono ancora contadini. In tanti sono ufficialmente classificati come “popolazione urbana” e sembrano urbanizzati, tuttavia rimangono intimamente, culturalmente contadini, con mentalità contadina, con lo stile di vita contadino nel sangue. Il cambiamento è stato minimo, in fondo si è passati solo dalla casa con la corte in campagna all’appartamento di città. Naturalmente, questa rapida urbanizzazione comporta una preoccupante erosione della civiltà contadina, la distruzione delle tradizioni culturali rurali. E grazie per aver colto la connessione tra la realtà e il soprannaturale. Per me, il soprannaturale, i miti, le leggende, tutto questo è come un occhio che fa comprendere davvero la realtà. Non scrivo il surreale per raccontare il surreale, né scrivo della natura per parlare della natura. Alla fin dei conti, scrivere di quello che c’è oltre la realtà è un modo per avvicinarsi o approssimarsi al realismo».

«Anni, mesi, giorni» mostra come lo sforzo testardo di un uomo solo (accompagnato dal suo cane cieco), in questo caso rivolto a una singola pianta di mais, possa essere imitato anche da altri che lo considerano un gesto esemplare. Un messaggio di speranza, no?
«È difficile dire che cosa Anni, mesi, giorni abbia mostrato: la resilienza della vita? I dilemmi della sopravvivenza? Una specie di disperazione e insieme di speranza? O l’invincibile dignità dell’uomo? Ogni lettore può vedervi cose diverse».

C’è in questo anche un messaggio politico?
«Una cosa è certa: il romanzo non ha nulla a che fare con la politica. Veramente non c’entra niente».

You Sipo, la protagonista di «Canto celeste dei Monti Balou» è una donna forte, che fa tutto il possibile per i suoi quattro figli disabili. Come vede, lei, il ruolo della donna oggi in Cina?
«Fu Mao a rompere la consuetudine feudale cinese secondo la quale “le donne devono dedicarsi solamente alle famiglie” e, dunque, liberò le donne proprio dalla famiglia. Naturalmente, la liberazione le ha trasformate nella forza lavoro della “costruzione socialista” come cavalli o buoi, non come persone o cittadine: questo è un altro “problema delle donne cinesi” del quale è difficile parlare e che piuttosto avrebbe bisogno di un libro per essere approfondito. Ho appunto completato di recente un testo che si intitola Loro appunto dedicato ai ruoli nella società contemporanea, ai ruoli nella famiglia, e dunque anche al ruolo della donna e ai problemi delle donne cinesi. Credo che un giorno sarà tradotto anche in Italia. Ma se torniamo ai Monti Balou e a quella della madre, beh, devo ammettere che You Sipo è una delle figure di donna create da me che continua a darmi più soddisfazioni».",corriere della sera,https://www.corriere.it/cultura/19_ottobre_14/yan-lianke-nottetempo-cina-anni-mesi-giorni-romanzi-donne-2a685894-ecc6-11e9-bed9-563e2f640bca.shtml
"Mo Yan: «Lo scrittore in gabbia
ha un’immaginazione più vivace»",30 luglio 2019,"Viene da un altro tempo e da un’altra Cina I tredici passi di Mo Yan (Gaomi, Cina, 1955, il suo vero nome è Guan Moye). Risale al 1988 e lo scrittore lo pubblicò nel 1989, anno della repressione violenta della Tienanmen, ma di quel clima non porta tracce manifeste: piuttosto il romanzo pubblicato il mese scorso da Einaudi (traduzione di Maria Rita Masci, pagine 367, e 21) porta le tracce di una stagione letteraria che fu all’insegna della sperimentazione, del superamento dei canoni del realismo socialista, delle storie edificanti a esclusivo uso della propaganda. Mo Yan, premio Nobel per la Letteratura nel 2012, ha accettato di rispondere per iscritto alle domande de «la Lettura» (che ringrazia Patrizia Liberati, traduttrice di altri lavori e amica dell’autore) su I tredici passi.

In questo romanzo sembra che i protagonisti veri siano le storie: tante storie come tanti personaggi. È così?
«Sono d’accordo con questa interpretazione».

Il narratore, nel romanzo, è in gabbia e mangia gessetti. È una metafora del ruolo dello scrittore prigioniero delle sue storie? Che esiste solo in quanto rimasticatore delle storie altrui?
«Lo scrittore è prigioniero delle sue storie».

Il narratore è in gabbia perché la sua immaginazione libera è una minaccia per l’ordine costituito — quello sociale e quello politico?
«È stato lo scrittore a intrappolarsi nella gabbia. Forse proprio per questo, la sua immaginazione è più vivace».

Il finale, con quel desiderio di mangiare i gessetti e i 13 passi fatali, suggerisce che le storie trasformano chi le ascolta, il ruolo quasi magico di chi le narra. È così? (E poi: perché 13?)
«Il desiderio di mangiare i gessetti è una metafora che si riferisce al fatto che lo scrittore era stato un’insegnante. Si dice che in Occidente il numero 13 sia di cattivo augurio, l’ho usato nel senso opposto».

Con le sue storie inanellate una dopo l’altra il romanzo sembra attestare l’impossibilità di una narrazione unica e compatta: voleva dimostrare che il romanzo classico non è in grado di riflettere la vita? O che la vita non ha senso se non frammentata in mille microstorie?
«Questo all’epoca è stato un romanzo di avanguardia. Ha frantumato la completezza e le certezze del romanzo tradizionale, smembrando le storie, utilizzando vari punti di vista, come in un caleidoscopio».

Una delle realtà toccate dal libro, che emerge ad esempio attraverso le figure dei professori di fisica ma anche dall’immagine dei gessetti, è la scuola. Che cosa significava, che ruolo aveva la scuola in Cina 30 anni fa, quando il romanzo apparve? E ora?
«Quando il romanzo è stato scritto era un periodo molto difficile per gli insegnanti, spesso non venivano pagati. Quest’opera risale alla primavera del 1988».

E che Cina era quella di 30 anni fa?
«Trent’anni fa la vita era molto difficile, ma molto più facile di quaranta anni fa».

Chi era Mo Yan allora, nel 1989?
«All’epoca ero molto magro e molto più creativo di adesso».

Sette anni dopo il Nobel, come l’ha cambiata quel premio? E quel premio ha cambiato il paesaggio letterario della Cina
« Sono sempre uguale, ho partecipato a una serie di eventi ai quali non potevo non partecipare, ho sprecato molto tempo, ho scritto meno opere. Il premio Nobel non ha alcun influsso sulla letteratura contemporanea cinese.

Dal punto di vista letterario e artistico, ma anche sociale, la Cina di 30 anni fa aveva una sua vivacità, anche chi non conosce il cinese ha potuto leggere testi e vedere opere che attestano fermento e voglia di sperimentare. Che cosa è rimasto, che cosa è ancora valido di quella stagione creativa?
«Ovviamente la voglia di sperimentare c’è sempre».

I suoi lettori apprezzano la grande libertà che trasmettono i suoi libri, sia nelle immagini e nelle situazioni sia nelle opinioni espresse attraverso i personaggi. Nella scena intellettuale e cultura della Cina, oggi, c’è spazio per discussioni franche e aperte? «Cento scuole» dibattono fra loro?
«Il rapporto tra creazione letteraria e libertà non è poi così semplice. Non ho intenzione di spiegare questa frase, i veri scrittori mi capiscono bene».",corriere della sera,https://www.corriere.it/la-lettura/19_luglio_30/mo-yan-intervista-nobel-tredici-passi-romanzo-einaudi-censura-tienanmen-72c988f6-b2a1-11e9-836f-760707711764.shtml
"Hong Kong, l'arte della rivolta: graffiti e un inno contro la Cina",30 settembre 2019,"C’è l’Arte della Guerra, teorizzata dal mitico generale imperiale Sun Tzu. E c’è l’arte di guerra, nella quale stanno imponendosi giovani talenti di Hong Kong: dietro il movimento democratico, che oggi torna in strada per rovinare la Festa nazionale alla Cina nel «giorno più lungo» del potere di Xi Jinping, è emersa anche una nouvelle vague di pittori, musicisti, grafici, registi di video. Prima di ogni manifestazione, squadre di sostenitori segnano il percorso per le avanguardie e il corteo, tappezzando di disegni e raffinati volantini adesivi i marciapiedi e le mura dei palazzi: alcuni sono così sofisticati che sicuramente provengono da studi di design grafico. Compare la governatrice Carrie Lam sovrapposta alla scritta «Wanted», Xi Jinping caricaturizzato in imperatore nudo, cattivi poliziotti indicati come «oggetti bianchi» (vale a dire in camicia bianca) da bersagliare. Poi ci sono mosaici a tappe, ogni tessera un giorno nella rivolta scoppiata il 9 giugno: siccome sono passati quasi 120 giorni, montare un’opera del genere su una strada non è cosa da pochi minuti, ma richiede quasi una preparazione militare e diagrammi per la realizzazione.

Dice Venus, 28 anni, graphic designer: «Come creativa ho sentito il dovere di aiutare il movimento con quello che so fare». Venus non tira pietre ma colpisce con i suoi bozzetti. Ma fin qui tutto normale, i manifesti si vedono anche nelle nostre città durante le giornata di protesta. Però, all’ombra della rivolta di Hong Kong sono attivi artisti senza volto, come @harcourtromanticist, che ha donato alla causa un quadro ispirato dal celebre La Liberté guidant le peuple di Eugene Delacroix, sul Luglio francese del 1830 che abbattè Carlo X. Nella rivisitazione, ragazzi in maglietta nera, elmetto giallo e ombrello in pugno spuntano da una nebbia di lacrimogeni sventolando la bandiera di Hong Kong libera. Conforta che, a differenza dell’originale, qui la Liberté non sia circondata da cittadini armati di fucili e non cammini su un tappeto di morti e feriti. Titolo del dipinto, che corre sui social network, The Vantage. Il pittore si firma @harcourtromanticist: vuole anche celebrare Harcourt Road, una delle grandi superstrade di Hong Kong spesso teatro di scontri.

E poi ci sono disegni come L’amore al tempo dei lacrimogeni, con due fidanzatini che si baciano attraverso le maschere nere; e la Creazione di Michelangelo in cui due liceali in divisa bianca da scuola, mascherati anche loro, si sfiorano le dita creando una catena umana di solidarietà democratica. Peccato che molte di queste opere vivano lo spazio di un crepuscolo. Al mattino, spazzini e squadre speciali intervengono con idranti ad alta potenza per cancellare le opere. Una delle ditte di pulizie straordinarie si chiama Johnson Cleaning Services: ho scambiato quattro parole ieri mattina con un paio di loro operai e sì, erano «un po’ stanchi e stressati per dover ripetere l’operazione dopo ogni fine settimana», ma anche contenti perché stanno «guadagnando come non mai», in una Hong Kong solitamente pulitissima.

Nessuno potrà mai cancellare invece l’opera di Thomas, il musicista che ha scritto melodia e parole di Glory to Hong Kong, diventato l’inno dei manifestanti. «Serviva una musica che unisse, che desse morale a chi scende in strada a battersi», ha detto Thomas osservando che stare ad ascoltare i successi storici come Do you hear the people singing dal musical I Miserabili o ripetere We shall overcome di Joan Baez è «il passato». Hong Kong ha un suo Goffredo Mameli, al quale auguriamo di vivere molto più a lungo. Questa arte di guerra sfida l’Arte della Guerra cinese, che invita a sbilanciare il nemico, aspettare per colpirlo quando è più debole. Xi Jinping ieri ha rotto il silenzio sulla città in rivolta anti-cinese: «Continueremo ad applicare il principio un Paese due sistemi e garantiremo un alto livello di autonomia», ha detto proseguendo la tattica attendista senza fare concessioni ai democratici. Ma c’è anche un grande regista come Zhang Yimou in campo, dall’altra parte della barricata. Oggi a Pechino, per il 70° anniversario della Repubblica popolare cinese, maestosa parata militare, sfilata di 100 mila cittadini, fuochi d’artificio: la coreografia della parte civile è affidata all’autore di Lanterne rosse. A Hong Kong invece va in scena un’altra giornata di guerriglia urbana e «guerrilla art», con la polizia che ammonisce: «Situazione molto, ma molto pericolosa».",corriere della sera,https://www.corriere.it/esteri/19_settembre_30/hong-kong-l-arte-rivolta-graffiti-inno-contro-cina-e2ba5554-e394-11e9-8ead-3e29b17af838.노싀
"Olimpiadi di Pechino 2022, la cerimonia inaugurale: i Giochi delle tensioni, il braciere acceso da un'uigura",4 febbraio 2022,"Sono passate quasi due ore e il gelo dentro al Nido d’uccello viene spazzato via d’improvviso da una processione di lanterne a forma di colomba. Ad agitarle sono bambine sorridenti. Si muovono verso il centro per disegnare un cuore illuminato. È l’ultima magia di Zhang Yimou, il regista di «Lanterne Rosse» già protagonista della cerimonia d’apertura delle Olimpiadi del 2008: Pechino è la prima città al mondo ad ospitare sia i Giochi estivi che quelli invernali. Ma quello di quattordici anni fa era un altro spettacolo, in un altro mondo. Le ragazzine offrono una tregua al clima asfissiante della bolla olimpica. Fatta di divieti, controlli, perquisizioni, protocolli medici rigidissimi, di portoni sbarrati.

Nell’anormalità della pandemia, che la Cina affronta con la politica «zero contagi», si rivedono gli spettatori sulle tribune, protetti da vestiti termici, ed è già una vittoria rispetto al deserto di Tokyo della scorsa estate. Sono invitati selezionati, fra alti funzionari di Stato e di partito, militari e studenti meritevoli, così dicono. L’impianto è riempito per più di un terzo della capienza di 80 mila posti. Mentre sotto, dentro allo stadio, la «gente comune» si passa fra le mani la bandiera rossa della Repubblica Popolare. Zhang Yimou ha utilizzato tremila figuranti (nel 2008 erano 15 mila), l’impronta patriottico-minimalista nasconde un uso massiccio della tecnologia. Per formare un lago di ghiaccio digitale sono serviti 14.650 metri quadrati di led ad altissima risoluzione, un esercito di tigri-robot marcia sincronizzato in onore dell’anno lunare appena cominciato.

Dal nulla spunta un cubo di ghiaccio, giocatori (virtuali) di hockey lo colpiscono con il disco frantumandolo, è un’immagine che rappresenta l’abbattimento delle barriere fra i popoli. Stride con il momento di tensioni internazionali; Thomas Bach, il grande capo del Cio cita Lennon: «Give peace a chance». Poi quasi s’inchina davanti al padrone di casa, Xi Jinping, e il motivo è semplice. La Cina con 300 milioni di praticanti di sport invernali e 2.200 stazioni sciistiche inaugura «una nuova era per lo sport», cioè rappresenta un mercato enorme. Finalmente entrano gli atleti, l’Italia è la penultima. Per questioni di protocollo: ospiterà la prossima edizione dei Giochi invernali, Milano-Cortina 2026. Delle 91 nazioni partecipanti arriviamo solo prima della Cina, per simboleggiare il passaggio di consegne. Sono in 50 chiassosi e felici, indossano le mantelle tricolori disegnate da Armani.

A guidarli è la portabandiera Michela Moioli, regina dello snowboard con un oro olimpico da difendere, ha sostituito benissimo l’amica Sofia Goggia alle prese con il recupero dall’infortunio. «È stata un’esperienza unica». Nel finale richiamo allo Xinjiang. Ad accendere il braciere olimpico è stata la fondista uigura Yilamujiang Dinigeer, ultima tedofora con il combinatista Zhao Jiawen: un segnale di parità di genere che nasconde un’implicita risposta alle critiche dell’Occidente per le violazioni dei diritti umani ai danni dell’etnia dello Xinjiang.

Da un Covid-hotel si fa sentire il presidente del Coni, Giovanni Malagò , è isolato a poche centinaia di metri dal Nido d’uccello: «Mai mi sarei aspettato di vivere un’esperienza del genere, però la cerimonia resta un’emozione unica».",corriere della sera,https://www.corriere.it/sport/olimpiadi-invernali/22_febbraio_04/olimpiadi-pechino-2022-cerimonia-inaugurale-giochi-tensioni-braciere-acceso-un-uigura-48c49070-85fb-11ec-a4ee-1323196b6916.shtml
La Universal nelle mire di Pechino Così la musica mondiale parla cinese,7 agosto 2019,"Vivendi, la conglomerata francese padrona, tra l’altro, della casa discografica americana Universal, ha presentato il negoziato per la vendita ai cinesi di Tencent di un 10 per cento di questa società (con un’opzione per un altro 10 per cento) come un’operazione che, oltre a generare cassa (circa 6 miliardi di euro complessivi), consentirà alla più celebre etichetta musicale del mondo di allargare il suo mercato anche in Cina: Tencent, infatti, è il maggior operatore di streaming musicale sul mercato cinese con ben 800 milioni di utenti attivi. E la collaborazione con Vivendi potrebbe anche andare oltre la musica: Tencent è un colosso attivo in molte aree a cominciare dai videogiochi, settore nel quale è il primo produttore mondiale, mentre tra le sue controllate c’è anche WeChat, la WhatsApp cinese.

Forse ancor più interessanti sono le ricadute per la Cina dell’intesa in via di definizione. Qui gli aspetti rilevanti sono due. Il primo riguarda le battaglie interne del capitalismo digitale cinese. I tre giganti Tencent, Baidu e Alibaba si stanno dando battaglia in vari campi, compreso l’entertainment. Nel mondo della musica Tencent è leader, ma è comunque incalzata da NetEaseMusic (parzialmente posseduta da Baidu) che ha 600 milioni di utenti (molti cinesi usano più di una piattaforma) mentre sta crescendo anche Xiami Music di Alibaba: più piccola ma specializzata in alcune nicchie con un pubblico molto fedele e in grande crescita.

L’industria discografica, reduce da una crisi ventennale causata dalla dilagante pirateria online, si sta riprendendo un po’ ovunque. Ma è in forte crescita soprattutto in Cina dove, a differenza di quanto avviene per altri tipi di contraffazione e violazione della proprietà intellettuale, la pirateria musicale viene perseguita molto severamente dalle autorità di Pechino. Fin qui Tencent ha basato la sua battaglia sul controllo delle piattaforme di streaming: la sua ed altre nelle quali ha partecipazioni di minoranza (come il 7,5% in Spotify). Ora, per la prima volta, va oltre i canali di distribuzione per entrare nella produzione di contenuti con Universal che controlla le più acclamate pop star internazionali: da Lady Gaga a Rihanna, da Taylor Swift ad Ariana Grande, ed ha nella sua scuderia anche Bocelli, i Beatles e i Rolling Stones.

Tencent allarga i suoi orizzonti puntando più sulla sua sfera d’influenza che sul controllo diretto (è azionista di minoranza anche di altre società come Snapchat e la Tesla di Elon Musk, della quale ha rilevato il 5% del capitale). Una strategia aziendale che, però, va vista nel quadro più generale dell’allargamento dell’influenza anche economica e culturale della Cina non più solo nei Paesi emergenti di Asia, Africa e America Latina ma anche, ormai, nelle democrazie avanzate dell’Occidente, con iniziative come la diffusione capillare degli istituti Confucio tanto in Europa quanto negli Stati Uniti. Fino all’anno scorso tutto questo veniva visto con favore e gli scambi nel mondo accademico di Stati Uniti e Cina erano incoraggiati.

Ora, con la guerra commerciale e la guerra fredda tecnologica tra le due superpotenze, è calato il gelo anche sulle collaborazioni culturali. Vivendi è francese ed è libera di cedere le sue partecipazioni americane a chi vuole, ma non ci sarebbe da stupirsi se Trump (che non ha ostacolato le precedenti acquisizioni di Tencent) avesse da ridire su questa operazione.",corriere della sera,https://www.corriere.it/esteri/19_agosto_07/universal-mire-pechinola-musica-mondiale-parla-cinese-684a84c0-b94f-11e9-8028-c32e9be56d04.shtml
"«Lanterne rosse» usciva 30 anni fa: proibito in patria, metafora della Cina, racchiude una sua forza femminista",16 DICEMBRE 2021,"Storia della Cina, metafora del presente
17 dicembre 1991. L’Italia è il primo paese al mondo in cui Lanterne Rosse, quarto lungometraggio del regista cinese Zhang Yimou (ex direttore della fotografia ed esponente di punta della cosiddetta “quinta generazione” dei cineasti cinesi, già candidato all’Oscar due anni prima per l’altrettanto pregevole Ju Dou), viene distribuito nelle sale cinematografiche dopo il Leone d’argento alla regia vinto a Venezia dove era stato presentato in concorso pochi mesi prima. Sono gli ultimi anni in cui le opere “da festival” riescono ancora a imporsi da noi con risultati economicamente importanti; ma anche quelli in cui il cinema della Repubblica Popolare Cinese completa il processo di smarcamento dalla sua natura originaria di “arte di Stato” (leggi: cinema di propaganda, come ben ricorda Zhang stesso nel suo appena uscito, e bellissimo, One Second) e ad aggirare finalmente quei limiti stringenti imposti dal decennio della Rivoluzione Culturale che nemmeno le riforme di Deng Xiaoping erano riuscite davvero a sradicare. Con la formazione e l’affermazione di nomi come Chen Kaige, lo stesso Zhang Yimou o Tian Zhuangzhuang, il cinema cinese diventa sottilmente “sovversivo” (e pertanto comunque sgradito alle autorità comuniste, che non di rado imporranno veti e censure pesantissimi: proprio di Lanterne rosse, per esempio, in patria venne proibita l’uscita), aggira le norme e trova facile accoglienza nei maggiori festival internazionali, pronti a far propri i sottotesti e le metafore di opere in cui quasi sempre la rappresentazione di vicende legate alla Storia passata della Cina è un pretesto per metaforizzarne il presente e porsi in posizioni scopertamente antagoniste. La forza “femminista” di Lanterne rosse è un esempio di questo processo produttivo e ideologico: e diviene l’elemento fondante di un enorme successo internazionale culminato in una seconda nomination all’Oscar per Zhang, poi clamorosamente non “trasformata” per la vittoria a sorpresa di Mediterraneo di Gabriele Salvatores.

La trama di «Lanterne rosse»
Nella Cina degli anni Venti, la diciannovenne Songlian (Gong Li), indigente studentessa universitaria rimasta orfana di padre, viene chiesta in sposa dal ricco e maturo maestro Chen Zuoquin (Ma Jingwu) diventandone la quarta moglie ufficiale e terza concubina. La ragazza scopre presto che non tutte le donne della “famiglia” ricevono le stesse attenzioni: ognuna delle quattro attende infatti ogni sera che davanti alla propria porta venga appesa quella lanterna rossa che indica non solo l’intenzione del marito di trascorrere la notte in loco, ma anche che la prescelta potrà godere di particolari privilegi per il giorno in corso e quello successivo (come la scelta del cibo durante i pasti o un particolare massaggio ai piedi), fino a che una nuova lanterna non si accenderà. Mentre la prima e più anziana concubina, Yuru (Jin Shuyuan), sembra rassegnata a vivere la sua vita come dimenticata e sempre superata dalle più giovani, la seconda, Zhuoyan (Cao Cuifen), fa subito amicizia con Songlian e la mette in guardia dalla terza, Meishan (He Caifei), un’ex cantante d’opera viziata tormentata dall’idea di non essere più la favorita del maestro. Col passare del tempo, però, Songlian scopre che è proprio Zhuoyan colei di cui diffidare: quando la ragazza finge una gravidanza cercando di conquistarsi un suo spazio nella vita del maestro, è proprio quest’ultima, in combutta con l’ambigua servitrice Yan’er (Kong Lin), a farla sbugiardare dal dottor Gao (Cui Zhigang), medico personale di Chen Zuoquin e amante segreto della terza moglie Meishan. Infuriato, il maestro ordina a tempo indeterminato che le lanterne del cortile vengano ricoperte da spessi teli neri, segno di estrema umiliazione. Ed è allora che Songlian si vendica della delazione rivelando a tutte che la domestica, innamorata di Chen, ha dormito con lui. Per questo, Yan’er subisce quella che dovrebbe essere una punizione esemplare: ma poiché si rifiuta di scusarsi e rimane inginocchiata nella neve per l’intera notte, la donna finisce con l’ammalarsi e morire dopo essere stata trasportata in ospedale. Da quel momento, Songlian inizia a vedere la competizione tra concubine come uno sforzo inutile, si chiude nella solitudine iniziando a meditare di suicidarsi. E quando, durante i festeggiamenti per il suo ventesimo compleanno, rivela in stato di ebbrezza a Zhuoyan la storia d’amore tra Meishan e il dottor Gao, causando l’impiccagione della “Terza Signora” a cui viene costretta ad assistere, Songlian crolla. L’estate successiva, dopo il quinto matrimonio di Chen, perderà definitivamente la ragione.

La figura della donna in Cina
Scritto dallo sceneggiatore Ni Zhen adattando liberamente il romanzo Mogli e concubine dello scrittore contemporaneo Su Tong, Lanterne rosse (Dà Hóng Dēnglóng Gāogāo Guà, che tradotto letteralmente significa “Appendete in alto la grande lanterna rossa”) è un “racconto crudele della giovinezza” (per dirla parafrasando un altro grande maestro del cinema orientale, il giapponese Oshima Nagisa), ma anche una presa di posizione allusiva che traccia un parallelo fra le pratiche arcaiche di rapporto fra i sessi nella società cinese e le dinamiche contemporanee tra potere e femminilità in quella odierna. Un’indagine compiuta magistralmente tra le pieghe di un racconto lineare e di grande forza espressiva, ma che finisce inevitabilmente con l’ammantarsi di una funzionalità prettamente ideologica. Un atto di coraggio, come già erano stati due film precedenti di Zhang, Sorgo rosso (1987) e Ju Dou (1989), che costituiscono una sorta di ideale trilogia sulla figura della donna nella Cina feudale e che, come questo, “parlano” del presente nascondendosi nelle forme del dramma (o melodramma) d’epoca. Grazie a una messa in scena raffinata e implacabile, giocata sulla ripetizione di cromatismi simbolici e sull’utilizzo “emotivo” dei contrasti di luce (tutti gli esterni sono fotografati con una morbidezza e una soffusione che contrastano con l’oppressiva e tagliente nitidezza “satura” completamente virata in rosso -colore della passione e del sangue- degli interni), Lanterne rosse viaggia costantemente su due piani sovrapposti: quello, narrativo, del racconto di disintegrazione della personalità, delle aspirazioni e della femminilità della protagonista (la bravissima -e splendida- Gong Li, al terzo film con Zhang e all’epoca sua compagna/musa) e quello, politico, dell’individuazione (e critica) del Potere nella figura maschile, non solo nell’ambito delle relazioni fra i sessi. La finzione, o meglio la recitazione, è la chiave di lettura centrale del film: la messa in scena cinematografica coincide con la messa in scena quotidiana delle quattro donne, costrette a “recitare” le infinite repliche di un ruolo che non ammette “improvvisazioni” se non a prezzo di una estrema punizione. È al personaggio di Meishan, forse il più defilato ma il più decisivo, che è affidata questa gestione del senso: l’ex cantante d’opera che canta senza pubblico è la raffigurazione emblematica della condizione di tutte e quattro le “attrici”. Una prefigurazione simbolica di una morte già avvenuta nel momento stesso della sua accettazione del ruolo di concubina e la trasformazione della sua libertà in una condizione di perdita predisposta dal Potere (dell’uomo). Che si trasformerà inevitabilmente in una dipartita reale quando proprio Songlian inavvertitamente diventerà la sua carnefice. Un Potere che annulla la Donna, e l’individuo, senza soluzione di continuità: quando Songlian, rosa dal senso di colpa, uscirà dalla “rappresentazione” isolandosi nella follia, una quinta concubina (per cui verosimilmente varrà lo stesso sistema di annullamento toccato in sorte alle precedenti) entrerà in scena, rinvigorendo la circolarità della Tragedia.


La funzione della colonna sonora
Fa riflettere che il musicista Zhao Jiping, membro del Partito Comunista Cinese e Primo Compositore di Stato, pur avendo stretto sodalizio filmico con registi della Quinta Generazione come Zhang Yimou o Chen Kaige, non sia mai stato, come loro, inviso alle autorità. Eppure le sue partiture hanno avuto un peso “controrivoluzionario” pari a quello dei film che hanno accompagnato. Meno centrale e “decisiva” che in altre opere di Zhang, la musica in Lanterne rosse ha comunque uno spazio preciso con funzioni sottilmente antifrastiche. Se la cifra delle opere non cinematografiche di Zhao è la contaminazione tra sonorità e strumenti tradizionali, elettronica “calda” e impianti sinfonico-orchestrali “occidentali”, in Lanterne rosse il suo stile si piega a una classicità rigidamente filologica. Per chi volesse approfondire, oltre alla colonna sonora originale divenuta discretamente difficile da reperire (Raise the Red Lantern, Milan Records, 1992), esiste un disco antologico di più ampia disponibilità , Electric Shadows (Teldec Classics, 2001). Il titolo (“Ombre elettriche”) è la poetica ed evocativa traduzione letterale dell’ideogramma cinese che indica la parola “film”. Contiene brani composti per il capolavoro di Chen Kaige Addio mia concubina, due suite dal da noi inedito Red Firecracker, Green Firecracker di He Ping e ben sette estratti dal cinema di Zhang Yimou: due memorabili temi di Vivere!, uno da Ju Dou e ben quattro –straordinari- da Lanterne Rosse, tra i quali svetta la conclusiva Metempsychosis.

",corriere della sera,https://www.corriere.it/spettacoli/cinema-serie-tv/cards/lanterne-rosse-usciva-30-anni-fa-proibito-patria-metafora-cina-racchiude-sua-forza-femminista/storia-cina-metafora-presente_principale.shtml
"Zhang Yimou: «One second, il mio omaggio al cinema e a Tornatore»",23 novembre 2021,"«Questo film mi tocca da vicino, è un ricordo della mia gioventù. La storia è inventata, ma molti dei dettagli sono tratti dalla mia esperienza personale. Ho lavorato come operaio in una fabbrica tessile di cotone a Shaanxi nel 1973. A quel tempo, il mio reddito non era alto e le condizioni molto difficili, così ho risparmiato duramente per alcuni anni e ho comprato un’attrezzatura rudimentale per imparare le tecniche. Come si pulisce la pellicola? Come si può prevenire la formazione di calcare? Come si ottiene l’acqua distillata semplice? Come si accelera l’asciugatura? Come si apre un groviglio di pellicola? Questi dettagli che mostro arrivano dalla mia esperienza, sono mie “invenzioni”». One second è l’opera più personale e insieme più controversa di Zhang Yimou. Atteso alla Berlinale nel 2019, fu ritirato poco prima dell’inizio del festival per «problemi tecnici di post-produzione», letti come veto della censura governativa. È uscito nel novembre scorso nei cinema cinesi, tagliato di un minuto, da noi arriva il 16 dicembre Fenix Entertainment e Europictures. Ambientato nella Cina rurale durante la rivoluzione culturale, si concentra sulle sorti di una bobina cinematografica di propaganda, il «cinegiornale 22», contesa tra la giovane orfana Liu Guinu (Liu Haocun), Zhang Jiusheng (Zhang Yi), scappato dai lavori forzati, e un proiezionista (Fan Wei). Più che un affresco storico, il film risulta un omaggio alla forza del cinema, come conferma il regista di Lanterne rosse al Corriere. Che non chiarisce se questo sia veramente il suo director’s cut.

Il cuore del film è la forza del cinema, incarnato dalla pellicola. Ha nostalgia per ciò che ha rappresentato?
«Il contesto storico è solo lo sfondo, mi concentro di più sulle emozioni e i sogni dei personaggi. La cosiddetta nostalgia è in realtà un approfondimento dell’impressione che il loro destino fa risuonare in noi e renda la loro vicenda indimenticabile».

Come ha scelto gli attori?
«Zhang Yi e Fan Wei sono attualmente la colonna portante dell’industria cinematografica cinese. Liu Haocun l’ho scelta tra migliaia di ragazzi delle superiori senza esperienza, ha studiato due anni e ha vinto il New Talent Award».

Qual è stata la difficoltà maggiore mentre girava?
«La sfida più grande è stata la costruzione dei personaggi. Tutti e tre gli attori sono più giovani di me e non avevano vissuto quelle cose, al massimo avevano qualche brutto ricordo d’infanzia. La parte più memorabile è quando diverse migliaia di persone cantano insieme le canzoni dei vecchi film, una scena che ti trasporta indietro nel tempo. E quando il fuggitivo fa capolino dalla piccola finestra della sala di proiezione per guardare il film, infila la testa come uno struzzo, e si volta già in lacrime, ecco, quel momento ha commosso molte persone».

Che effetto le fa sapere che finalmente One second esca in Occidente?
«È una conversazione personale con il cinema, con la storia, con i giovani, e spero vivamente che il pubblico lo apprezzi. È un peccato che non abbia potuto incontrarlo alla Festa di Roma a causa dell’epidemia di Coronavirus. Ma il cinema è il nostro dio e il nostro amore eterno».

Il proiezionista Mister Movie sembra una citazione dell’Alfredo di Tornatore.
«In Cina alcuni media hanno detto che si trattava di una versione cinese di Nuovo Cinema Paradiso, mi ha fatto piacere, lo amo molto. Ci sono molte somiglianze tra i due vecchi proiezionisti. È incredibile che siano così simili, nonostante abbiano background culturali e storie completamente diverse. Questa somiglianza è ciò che amiamo del cinema. Sono sicuro che questo tipo di film sarà fatto da un altro regista in un altro paese in futuro. Forse allora si dirà: sembra un po’ come Nuovo Cinema Paradiso e One Second. Quel regista risponderà a questa domanda come ho fatto io oggi».",corriere della sera,https://www.corriere.it/spettacoli/21_novembre_23/zhang-yimou-one-second-mio-omaggio-cinema-tornatore-4bb1cef0-4c86-11ec-93ad-d9e7f28c53fe.shtml
"Capodanno Cinese, il mondo del beauty si scatena",25 gennaio 2019,"Ha inizio il 5 febbraio l'Anno del Maiale e porterà fortuna, gioia e prosperità: non sarà l'animale più elegante che possa venire in mente, ma è senz'altro concreto e sa godersi la vita. Chi appartiene a questo segno dell'oroscopo cinese è infatti un entusiasta, grande lavoratore, che preferisce i fatti ai discorsi che spesso non portano a nulla. Una persona audace, che sa osare e spesso è aiutato dalla sorte. Festeggiamo allora il nuovo Anno Lunare con le idee beauty più originali.

Un pack speciale
Make-up, fragranze e trattamenti si vestono di rosso e oro in occasione del Capodanno Cinese: Signorina di Ferragamo indossa un abito con tutte le sfumature del rosso, dove il fiocco Vara diventa in velluto. La fragranza è un jus floreale-fruttato, introdotto dalle note piccantine di pepe rosa e ribes roso che lasciano subito spazio alla femminilità di rosa, peonia e gelsomino. Infine, dal fondo emergono la sensualità di muschio e patchouli e la golosità della panna cotta.

English Pear and Freesia Cologne di Jo Malone si regala un'etichetta rossa e dorata, oro che impreziosisce anche il tappo. Dolcemente sensuale, è una fragranza luminosa in cui le note floreali e fruttate sono rese più corpose e profonde da patchouli, ambra e musk.

Acqua di Parma propone un Miniature Set con una selezione di eau de cologne: ogni flacone è una perfetta riproduzione del tradizionale flacone, invariato dal 1916. Mentre Kiehl's propone due tra i best seller più amati nelle culture asiatiche in una edizione speciale disegnata dall'artista Jonny Wan: Ultra Facial Cream (superidratante ma dalla texture peso piuma) e Calendula Herbal ExtractToner, con estratti botanici rigeneranti (infatti ha all'interno veri petali di calendula).

L'Occitane en Provence veste di rosso la Crema mani al Karité: ricca e cremosa, ma non pesante, è così amata in tutto il mondo che si dice ne venga venduta una ogni tre secondi.

Per le make-up addict
Protagonista della Lunar Year Collection di Nars è una nuova e raffinata Case per Aqua Glow Cushion Compact Foundation, nuovo e già amatissimo per la sua formula idratante e leggera. La Case è personalizzabile con una delle sei nuance.
Cinque audaci sfumature di rossetto, tra le quali i mitici Ruby Woo e Russian Red (il preferito di Madonna), più un Blush Duo e il pennello professionale: è la Lucky Red Collection di MAC, decorata con un motivo di peonie e imperdibile per i collezionisti (e non soltanto).

Benefit Cosmetics ci ricorda che «una risata è il miglior cosmetico» e punta sull'ironia, proponendo cofanetti a forma di maialino. “You're a Lucky Star”, per esempio, racchiude Goof Proof Brow Pencil (una matita sopracciglia super easy da utilizzare), LA tinta labbra e guance Benetint e il mascara incurvante Roller Lash, tutti in comodissimi formati da viaggio.

Yves Saint Laurent Beauté ha creato il lussuoso Touche Éclat Le Cushion Collector con una sontuosa veste oro e blu imperiale per rendere omaggio alla carpa Koi, protagonista di una leggenda cinese nella quale è in grado di risalire le cascate e che è perciò simbolo di speranza, successo e realizzazione personale. Il cofanetto diventa dunque un amuleto, da custodire come portafortuna indipendentemente dallo zodiaco.

Per i nasi più raffinati
Infine, il nuovo oggetto del desiderio per chi è appassionato non soltanto dell'Oriente ma anche della cerimonia del tè: la nuova fragranza Blue Tea di The Merchant of Venice, racchiusa in un flacone creato a Murano, laccato con smalto bianco, che ricorda i vasi di porcellana pregiata. La composizione verte sulla nota del Tè Blu, Blue Chai's butterfly pea blossoms, mai usata in profumeria fino a ora, combinata on un bouquet fiorito di rosa, magnolia e neroli. Alla base, un corposo Vetiver avvolto da Muschio conferisce alla fragranza un delicato accento verde. Blue Tea non è un'edizione limitata e si trova online e nelle boutique The Merchant of Venice.
",il sole 24 ore,https://www.ilsole24ore.com/art/capodanno-cinese-mondo-beauty-si-scatena-AEvmPELH
L’esercito di streamers che trascina i consumi cinesi,18 giugno 2021,"È la festa dello shopping in streaming di metà anno, il momento clou di 6.18, l’evento che rivaleggia con l’11/11 di Alibaba. La Cina cambia in fretta e in un mercato in cui, anche a causa della pandemìa, i consumi vecchio stile frenano, nel 2020 lo streaming ha raggiunto i 617 milioni di utenti, pari al 62,4% degli utenti internet. Gli acquisti trascinati dai consigli degli influencer in Cina noti come Key opinion leaders (KOLs) toccano ormai il 30% del consumo online. Nel 2021 il business sarà di 300 miliardi di dollari, il doppio rispetto all’anno scorso. Marketing e vendite non possono più ignorare queste piattaforme che crescono al ritmo del 10% all’anno.

Il boom delle vendite in streaming cinesi
C’è bisogno di spingere sul mercato interno e, mentre i consumi tradizionali languono, lo shopping, ormai, si fa online e, soprattutto, in streaming. Divertendosi, in qualsiasi posto, con gli amici, o da casa, se proprio - come è successo durante il lockdown - non si può uscire.

Un mercato nato solo cinque anni fa nel 2021 fatturerà 300 miliardi dollari, il doppio rispetto all’anno scorso quando ha raggiunto i 617 milioni di utenti, pari al 62,4% degli internettiani. Per fare un confronto: i giochi online totalizzano 191 milioni, gli show dal vivo 239, i concerti 190 e lo sport 138.

Gli acquisti trascinati dai consigli degli influencer in Cina noti come Key opinion leaders (KOLs) toccano il 30% del consumo online.

Marketing e vendite non possono più ignorare queste piattaforme che crescono al ritmo annuo del 10%. Il meccanismo degli acquisti streaming è quello delle vendite promozionali aperte per un certo periodo o per una occasione speciale.

Quindi non c’è solo l’11/11 di Alibaba, infatti, ma anche il 6.18, un appuntamento partito nel 2004 che nel tempo è cresciuto, man mano che si profilavano le opportunità miliardarie dello streaming.

Società come JD.com (che ha lanciato per prima 6.18) , Suning.com, piattaforme di video clip come Douyin e Kuaishou, App social come WeChat e Weibo ( che ha lanciato l’anno scorso l’evento “Meeting Good Domestic Products Together # This Is Very Chinese Style #” ), l’hanno capito e si sono lanciate nel livestream e- commerce.

Milioni di followers, miliardi di fatturato
Il vero motore sono proprio loro, i key opinion leaders. La piattaforma streaming, in sè, non basta a creare il business. C’è bisogno di contenuti e di personaggi che la animino, il pubblico compra se si diverte. Più si diverte, più compra.

Stringent Selection, Xinxuan Group in cinese, deve tutto alla popolarità del suo Ceo Xin Youzhi, meglio noto come Xinba, “anima” della società di GuangZhou. Xinba è al terzo posto nella classifica nazionale per followers, ben 69 milioni, la società è nata pochi anni fa a GuangZhou e macina utili.

«Oggi - dice Xinba - il live streaming è sempre più utilizzato da marchi com Gucci, Armani,e Bottega Veneta, Dior, Estée Lauder, La Mer, Sisley, è diventato un potente strumento per accedere ai consumatori cinesi in modo interattivo e divertente. A maggior ragione durante la pandemia, che ha sconvolto le tradizionali filiere globali e i flussi turistici internazionali».

«Nel prossimo futuro, ci aspettiamo che l’e-commerce in live streaming si sviluppi ampiamente in Europa anche tra gli influencer europei e i consumatori locali. I video - dice Xinba - sono più coinvolgenti dei siti Web o delle immagini statiche. Questo è vero non solo in Cina, ma anche tra i consumatori globali. Lo shopping in live streaming è la nuova tendenza nell’e-commerce, in quanto non si limita a realizzare vendite da record, ma incoraggia anche il lavoro autonomo, specie nelle comunità rurali».

Sviluppo sotto controllo delle autorità cinesi
Di Xinba e dei suoi colleghi KOLs il Governo cinese se ne è accorto, eccome, e sta collaborando con l’industria che li sostiene, dalla logistica, ai produttori, all’indotto.

Anche supportando il loro talento, infatti i KOLs avranno d’ora in poi sui loro contenuti la tutela del copyright, grazie alle riforme partite il 1° giugno.

Ma un business di questo tipo presenta anche elementi di rischio e il Governo cinese non è rimasto a guardare. Nel giugno scorso la Cyberspace Administration of China, ha passato al setaccio le 31 principali piattaforme di live streaming verificando disfunzioni di vario tipo.

Ad agosto, è stata riorganizzata la gestione standardizzata del settore del live streaming, inoltre la China Advertising Association ha pubblicato il Codice di condotta per la promozione del live streaming, ovvero la prima normativa nazionale sul settore dell’e-commerce in livestream. A novembre, infine, l’Amministrazione nazionale della radiotelevisioneè intervenuta con la circolare che detta altre norme vincolanti dello streaming live di spettacoli online e dell’e-commerce in streaming.

Si vuole evitare che accada allo streaming ciò che è successo all’e-commerce, un boom nato sulla deregulation, poi rimesso in riga a fatica e con risultati incerti.",il sole 24 ore,https://www.ilsole24ore.com/art/l-esercito-streamers-che-trascina-consumi-cinesi-AEd3TCR
"Cina, il regista Zhang vince la censura Il suo film «One second» nelle sale",20 ottobre 2020,"DAL NOSTRO INVIATO NANCHINO Ci sono voluti quasi due anni a Zhang Yimou per ottenere la liberazione dalla censura cinese del suo ultimo film. Si intitola One Second (Yi miao zhong in mandarino) ed era iscritto al Festival del cinema di Berlino nel febbraio 2019 quando fu ritirato all’ultimo momento per «problemi tecnici di post-produzione» (che sempre decifrato dal mandarino significa spesso «sgradito alle autorità»). La storia è ambientata nella Rivoluzione Culturale maoista: in quei tempi bui un uomo cerca una pellicola di cinegiornale che per un secondo inquadra la figlia morta.

Il regista sembrava destinato a un altro successo a Berlino, ma c’era qualcosa che la censura di Pechino non voleva far vedere al pubblico. Risolti, in due anni, i «problemi tecnici» con il taglio di un minuto e altri aggiustamenti, «Un secondo» sarà nelle sale cinesi a partire dal 27 novembre.

Zhang Yimou nei dieci anni della Rivoluzione Culturale (1966-1976) fu uno di milioni di «giovani istruiti» mandati in campagna a «imparare dai contadini più poveri». Morto Mao, quella follia violenta è stata criticata in Cina «per aver causato il caos». Ma il Partito è sempre convinto che «Mao aveva ragione sette volte su dieci»: difficile dunque affrontare il tema senza rischiare di urtare la sensibilità dei dirigenti addetti alla censura cinematografica.

A Berlino Zhang Yimou aveva vinto l’Orso d’oro nel 1988 per Sorgo rosso. Il regista ha avuto poi momenti difficili in Cina, come quando nel 1994 il suo film To Live fu vietato a Pechino nonostante il successo a Cannes. Fu riabilitato nel 2008, quando firmò le coreografie per l’apertura delle Olimpiadi. Ancora polemiche nel 2015, quando l’artista dovette pagare una multa da un milione di dollari per aver infranto la legge del figlio unico, poi abrogata nel 2016.

Ora il lavoro di Zhang è nuovamente riabilitato. Ci si chiede se l’artista abbia dovuto dare qualcosa in cambio al potere culturale. In questi giorni a Pechino è in corso un gran revival propagandistico della Guerra di Corea nella quale la Cina intervenne il 19 ottobre del 1950, per salvare le forze nordcoreane dalla controffensiva della Nazioni Unite. Xi Jinping ha guidato tutti gli uomini del suo Politburo all’inaugurazione di una mostra celebrativa sul ruolo dei «volontari» cinesi mandati a fermare «gli invasori americani». La riscoperta della guerra sul 38° Parallelo è un brutto segnale per i rapporti con gli Stati Uniti, mostra una determinazione allo scontro (per ora economico e ideologico). Alla tv cinese vanno in onda a getto continuo documentari storico-politici e film che stimolano la memoria bellica. E anche su questo fronte rispunta Zhang Yimou. La stampa cinese accoppia la notizia dell’uscita in sala di One second a quella che il regista filmerà la storia di un celebre ed eroico cecchino «che uccise o ferì 214 aggressori americani con 435 colpi del suo fucile in 32 giorni». Non c’è da scandalizzarsi: Hollywood arruolò Gary Cooper che fece più o meno la stessa carneficina come «Sergente York», ammazzando a fucilate orde di tedeschi. Però è curioso che One second sia stato riabilitato proprio quando il maestro Zhang ha deciso di scendere in campo nella Guerra di Corea contro gli americani.",corriere della sera,https://www.corriere.it/esteri/20_ottobre_20/cina-regista-zhang-vince-censura-suo-film-one-second-sale-7d18b55c-12e5-11eb-85d0-55c1b589a562.shtml
Ai Weiwei: «Ecco la mia Turandot politica»,16 gennaio 2020,"Ai Weiwei mostra la foto in cui da giovane, a New York, faceva la comparsa alla Turandot «di» Zeffirelli: «Ero l’assistente del boia. Accettai perché ero povero e avevo bisogno di soldi. Poi sono successe tante cose nella mia vita artistica. Questa regia a Roma la considero la chiusura del cerchio». Sarà la sua prima incursione nel mondo dell’opera. La prima e l’ultima, chiarisce subito il grande artista dissidente cinese. Tempo fa gli offrirono Fidelio a Londra ma rifiutò. Ora farà regia, scene e costumi di Turandot, il 25 marzo all’Opera di Roma.

Sarà uno degli avvenimenti musicali dell’anno. L’intento del sovrintendente Carlo Fuortes è di trasformarlo in evento e business. Si ritenta, nei numeri, l’operazione Traviata di Sofia Coppola: costò 1 milione e finora ne ha incassati 4, tra riprese e tournée. I 300 costumi, disegnati uno per uno da Weiwei che fa la spola con Roma da otto mesi, lavorando su ogni dettaglio, saranno oggetti d’arte.

Il suo rapporto con l’opera è «inesistente, sono cresciuto nella controrivoluzione cinese, esisteva solo musica di propaganda, la classica era proibita. Il mio rapporto con l’opera è il silenzio. Ho visto Turandot di Zhang Yimou ambientata nella Città Proibita. A Pechino nel 1978 eravamo studenti nella stessa classe all’Accademia di cinema. Cosa penso dei suoi film? Alcuni sono belli, altri no». Come sarà il suo spettacolo? Apre il computer: «Ecco, queste sono rovine di una civiltà con moduli che salgono e scendono, è un’idea concettuale, astratta; dall’alto si vedrà un planisfero dove sono riconoscibili i continenti».

La Cina non c’è, o meglio, «il mondo intero è correlato ai suoi dilemmi. Mostrerò immagini che ho girato a Hong Kong. È una situazione triste, i giovani cercano di difendere la loro libertà dalla Cina e compiono enormi sacrifici».

Sarà uno spettacolo politicizzato? «C’è una dimensione politica in ogni mio progetto, ma la gente va a teatro per divertirsi e sarebbe improprio accentuarla. Turandot era la visione di un occidentale dell’Oriente a inizio ‘900. Il rapporto è totalmente cambiato. Non avendo riferimenti mi sento libero. Ma nel rispetto della musica di Puccini, che trovo iper-romantica. La fiaba è vecchia, io sono un artista contemporaneo. L’idea è come ristudiare questo classico, con una sensibilità del nostro tempo. E’ una combinazione di classico e, nell’ambientazione, di moderno». L’ambiente dell’opera può essere terribile: ne è spaventato? «No, le sfide mi esaltano, ne ho affrontate tante nella mia vita».

Turandot è un bizzarro sogno lunare ma è anche una donna vera. «Una donna vera animata da propositi di vendetta per la violenza subìta dalla sua antenata. Cercherò di far rivivere le sue due anime, una immaginaria, ed è rappresentata dall’establishment che lei incarna e dalla classe sociale che detiene il potere; l’altra è ancorata alla realtà, legata alle sue radici familiari. Il pretendente Calaf sarà un rifugiato, come suo padre. E’ arrivato dopo un lungo viaggio da un altro paese, deve trovare un modo per sopravvivere».

I flussi migratori erano al centro del suo esordio al cinema, nel film Human Flow. «Dopo, ho girato due documentari, il 24 gennaio in USA al Sundance Festival si vedrà il secondo, Vivos, su un fatto brutale avvenuto nel 2014 in Messico, dove 43 studenti scomparsero nel nulla dopo essere stati attaccati da forze di polizie e uomini mascherati; altri furono uccisi o feriti. La criminalità in Messico è una combinazione di trafficanti di droga, autorità governative e uomini d’ordine».",corriere della sera,https://www.corriere.it/spettacoli/20_gennaio_16/cappelliweiweicorriere-web-sezioni-2750d6c2-387a-11ea-9d38-85b3dab5d683.shtml
"Niente viaggi, è ora dello shopping: la Cina (e il lusso) festeggia l’anno del Bufalo",12 febbraio 2021,"Secondo l’oroscopo cinese i nati sotto il segno del Bufalo si distinguono per la loro solidità, laboriosità e determinazione. Chi nasce nell’anno del Bufalo d’oro, quello che si apre oggi, è inoltre molto attivo, creativo e perennemente impegnato. Un profilo che si addice anche alla Cina del 2021, un Paese che si sta riprendendo velocemente dopo un anno di tenace lotta contro il Covid, sfida che sembra finalmente vinta.

Per il Capodanno e nei giorni dei festeggiamenti, che proseguiranno quest’anno fino al 26 febbraio, ci si scambiano doni e questa tradizione, unita al desiderio di celebrare l’inizio di un anno diverso dal precedente, fa presagire che lo shopping sarà particolarmente intenso, anche per il lusso. Tantopiù che i viaggi, altra usanza del periodo, sono bloccati e il budget a essi destinato viene indirizzato ad altro. I timori di una ripresa della pandemia causata dagli spostamenti (in Cina i pendolari per lavoro sono 300 milioni) hanno spinto il Governo, e molte aziende, a incentivare le staycation (le vacanze passate dove si vive) con voucher per favorire gli acquisti.

Proprio il lusso si è accorto con chiarezza che i cinesi, la prima nazionalità per acquisti di alta gamma, non viaggiano più: il loro shopping all’estero è calato del 70%. Ma hanno continuato a comprare nel loro Paese, trend iniziato già nel 2018, quando Pechino abbassò l’Iva dal 13 al 7% riducendo la forbice fra i prezzi dei prodotti comprati all’estero e in patria. «Alcuni brand hanno registrato un aumento del 100-120% delle vendite in Cina – spiega Claudia D’Arpizio, analista di Bain & Co. –. I primi numeri sul Capodanno dicono che le vendite stanno andando molto bene, soprattutto online, dove si attende un nuovo record».

Stando al report China’s Unstoppable 2020 Luxury Market, pubblicato da Bain a dicembre insieme a Tmall, piattaforma che ospita le e-boutique del lusso, se nel 2020 il mercato globale del lusso è calato del 23%, la quota detenuta dalla Cina continentale è quasi duplicata, passando dall’11% del 2019 al 20%, per 346 miliardi di renmimbi (44 miliardi di euro). Nel 2025 il Paese, e non più solo i suoi cittadini, sarà il primo generatore di acquisti di lusso, con una quota del 45%.

Alla Cina si deve la riduzione delle perdite del 2020 dei grandi gruppi del settore e dalla Cina ripartirà la ripresa del mercato. Forse, proprio a partire da questo Capodanno: «I consumi interni sono sostenuti anche da un’alta fiducia dei consumatori e da buoni indicatori economici e demografici», prosegue D’Arpizio. Ma per il lusso si aprono nuove sfide, soprattutto sul fronte della conquista dei consumatori più giovani, 400 milioni di persone fra Millennial e Gen Z: «Sono sofisticati e molto legati alla loro cultura – aggiunge l’analista –. Il mero made in Italy o made in France non basta più. Bisogna intercettare la cultura contemporanea, e investire nel client telling, anche tramite l’individuazione di influencer e key opinion leader adatti. In questo contesto stanno crescendo i marchi cinesi: prima non si comprava made in China, perché suonava di scarsa qualità. Ora non più».

«Le prospettive di acquisto in Cina durante il Capodanno restano ottime – conferma Luca Solca di Bernstein –. La Cina resta il vettore di crescita più importante per l’industria della moda e del lusso. Digerito il trasferimento della spesa dell’Europa alla Cina Continentale, per il quale i consumatori si sono trovati ad affrontare prezzi che restano più alti di quando venivano a comprare durante i viaggi in Italia e in Francia, mi aspetto che la crescita macro-economica della Cina rappresenti una forza positiva prorompente per lo sviluppo della domanda discrezionale e la crescita della classe media».

Milioni di persone che, se non possono varcare i confini, si muoveranno di più all’interno: «Le resort destination come Hainan saranno sempre più importanti – aggiunge D’Arpizio –, si punterà su di esse anche per le nuove aperture, soprattutto nei duty free». A partire dalla scorsa estate il governo di Pechino sta favorendo la crescita di questo canale, dove entro i prossimi tre anni si stima saranno fatti acquisti per 200 miliardi di yuan, a fronte dei 50 di oggi.

«Se la pandemia non riprenderà, i brand si aspettano un ottimo febbraio. Ci risulta peraltro che i mall in questi giorni siano affollati – spiega Flavio Cereda di Jefferies –. È la prova che lo shopping fisico resterà sempre centrale, anche per i giovani. Il boom del digitale non si ripeterà, una volta riaperti i negozi. Durante il lockdown gli store manager hanno fatto vendite in livestreaming (soprattutto sulla piattaforma Xiaohongshu, con 200 milioni di utenti, ndr), che però non è un ambiente adatto al lusso. Infatti hanno smesso con le riaperture. La prima metà dell’anno sarà molto volatile, simile al 2020. E per il futuro, l’industria del lusso dovrà sapersi confrontare con le opportunità e i rischi di essere esposta in modo sempre più importante alle vicende di un solo Paese».
",il sole 24 ore,https://www.ilsole24ore.com/art/niente-viaggi-e-ora-shopping-cina-e-lusso-festeggia-l-anno-bufalo-ADMmKYJB
"Louis Vuitton sfila a Shanghai davanti a un pubblico esclusivamente cinese, ma lo streaming è globale",6 agosto 2020,"Le attuali difficoltà nei viaggi e negli spostamenti hanno convinto i guru della moda che se il pubblico non può andare alla sfilata allora sarà la sfilata ad andare dal pubblico: in forma di video, o magari di scatola. O meglio ancora in guisa di show pop-faraonico, con una serie di container messi su una chiatta in traversata oceanica fino alla lontanissima destinazione, e lo spettacolo fisico con parterre affollatissimo diretto a distanza dal mastermind creativo ma affidato per la realizzazione alle maestranze locali.

È il caso di Louis Vuitton, che oggi ha presentato la collezione uomo a Shanghai . Virgil Abloh, direttore creativo delle linee maschile della maison francese, è presente in spirito, e si congeda alla fine via video, dopo la notevole esibizione, anch’essa in video, di Lauryn Hill. Il cast per forza di cose è monocorde, con buona pace dei paladini di una varietà che è diventata una sorta di formula imposta per evitare la gogna.

Pubblico esclusivamente cinese
E il pubblico, accaldatissimo a giudicare dal frenetico sventolare di ventagli, è anch’esso tutto cinese. Nessun distanziamento, e nemmeno mascherine: lo si nota e colpisce. I modelli escono dai container e percorrono un dock sul fiume Huangpu prospiciente l’Oil Tank Art Center, tra nuvole di ovatta sorrette da valletti in tuta colorata e enormi action figure gonfiabili, le stesse del video che il 16 luglio ha dato l’avvio al viaggio, da Asnières.

Il tema dominante è la svolta green
La collezione, sulla carta, è un omaggio ad uno dei temi topic del momento: l’ecologismo delle conversioni green, spesso solo abilmente strombazzate. Abloh, che con il remix e il sampling concettuale ha una certa dimestichezza, stretcha l’upcycling – questa la sua idea di green, in effetti la più convincente e praticabile – in direzioni che vanno dal riciclo di materiali tessili alla riproposizione di temi già affrontati in altre collezioni, essendo questa la sua quinta prova per Vuitton, si tratta in effetti di un azzardo, fino ad arrivare, questa è l’impressione, al sampling deliberato del lavoro di creatori seminali quali Walter Van Beirendonck e Vivienne Westwood, ma anche il più recente Demna Gvasalia.

Il fascino del sartoriale
Ormai affrancatosi dallo sportswear, Abloh punta sul tailoring parlando ad una generazione che l’abito sartoriale non lo ha mica frequentato, e ha quindi tutto l’entusiasmo del caso. Tra grandi spalle, colori saturi, rever bizzarri, damier impazziti e eroismi gonfiabili, è tutto un deragliare a destra e a manca, senza apparente coerenza. Questo attention deficit si percepisce a occhio nudo, ma è anche il motivo del successo di Abloh presso un pubblico abituato alla distrazione somma dello zapping digitale. I giovani spendaccioni ameranno tutto ciò, e dove il commercio fiorisce, il resto svanisce. Il viaggio dei container intanto continua verso la seconda e ultima tappa, prevista a Tokyo per il 2 settembre.

Doverosa postilla (8 agosto) dopo le reazioni del mondo fashion alla sfilata
Alla data di oggi, 8 agosto, Virgil Abloh non ha ancora replicato, ma il saccheggio alquanto letterale del lavoro di Walter Van Beirendonk – dai pupazzi sui soprabiti alla forma degli occhiali – nella collezione Louis Vuitton P-E 2021 non è certo passato inosservato. Non a Van Beirendonck, furibondo a mezzo Instagram, non al popolo del web, giustamente solidale con il barbuto designer anversese, paladino di una estetica pop/cartoon/fetish dal 1985. Abloh si è più volte professato ideale discepolo di Marcel Duchamp, l'artista piú influente del XX secolo, inventore dei ready made – oggetti d'uso quotidiano, decontestualizzati e proposti come opere d'arte, una su tutte l'orinatoio – e altre provocazioni come i baffi apposti su una riproduzione de La Gioconda. Quello perpetrato ai danni di Van Beirendonck potrebbe essere, nella versione paracula di Abloh, un ready made. Ma non lo è. Duchamp questionava il valore stesso dell'opera d'arte, mentre Abloh si muove dentro un territorio totalmente commerciale, dominato da un marketing spietato. Forte di una corporation titanica alle spalle, ruba ad un piccolo, senza vergogna e senza rispetto, per lucrare. Inutile far grandi proclami buonisti e di sostegno alla creatività quando poi le azioni parlano d'altro e si commentano da sole. ",il sole 24 ore,https://www.ilsole24ore.com/art/louis-vuitton-sfila-shanghai-a-pubblico-esclusivamente-cinese-ma-streaming-e-globale-ADZjGEi
"Quei segni a pois sulla pelle dei nuotatori, ecco cos'è il cupping",15 AGOSTO 2022,"Chi segue il nuoto da sempre ormai non ci fa più caso. Ma per il grande pubblico resta una curiosità: cosa sono quei segni evidenti sulla pelle degli azzurri? Enormi pois, dischetti più scuri disegnati sui muscoli. Quei cerchi sono l'effetto di una pratica chiamata Cupping. O, in italiano, coppettazione. Da Gregorio Paltrinieri, oro sugli 800 sl, a Thomas Ceccon, già a quota tre medaglie in questi Europei, li usano tutti.

Cos'è il cupping
Si tratta di una pratica mutuata dalla medicina cinese e che ha effetti antidolorifici: tecnicamente, si tratta di una terapia antalgica che abbassa la percezione del dolore e scioglie rapidamente le tensioni muscolari esercitando una pressione sulla cute attraverso delle ""coppette"" di vetro (o di plastica usa e getta, più igieniche in tempi di Covid). Ogni coppetta - in inglese cup - svolge una sorta di effetto ventosa attraverso la rimozione dell’ossigeno al suo interno (può avvenire attraverso una fiammella o con l'uso di una pompa o pistola aspirante), ed è responsabile dei lividi che restano sul corpo dell'atleta.

Una pratica non riconosciuta dalla medicina tradizionale
Questo effetto ventosa fa sì che la pelle e lo strato sottocutaneo subiscano un ""risucchio"", che scolla gli strati superficiali da quelli sottostanti e produce un maggior afflusso di sangue sulla parte. E, insieme al calore generato, aiuta il rilassamento del muscolo producendo una riduzione del dolore. Questa pratica, non riconosciuta dalla medicina tradizionale, fa parte di quelle terapie che l’Oms definisce complementari, come l’agopuntura, e non a caso viene abbinata proprio a questa. Ogni trattamento dura in media circa 20 minuti. E a renderla famoso fu, nel 2016 ai Giochi Olimpici di Rio, Michael Phelps. Prima era stata addirittura Nicole Kidman a farla propria, quasi come pratica di bellezza. Ma non certo per regalarsi una serata con la pelle a pois.",la repubblica,https://www.repubblica.it/sport/vari/2022/08/15/news/cose_il_cupping_nuotatori_segni_pelle_dischi-361711046/?ref=search
Paltrinieri e i segni a pois sulla pelle: ecco cos'è il cupping,25 GIUGNO 2022,"Mentre con le mani mimava un gesto, come a dire, ""avete capito?"", dopo aver dominato i 1500 stile libero, sul corpo di Gregorio Paltrinieri erano visibili una serie di macchie scure. Dei cerchi, come dei grandi pois, disegnati sui suoi muscoli d'acciaio. Segni visti anche negli azzurri che hanno trionfato nella staffetta mista. In molti si sono chiesti, davanti a quelle immagini cosa fossero. La risposta ha radici profonde, da ricercare addirittura nelle Olimpiadi di Rio del 2016. Quei cerchi sono l'effetto di una pratica chiamata Cupping. O, in italiano, coppettazione.

Martinenghi e gli altri con i segni del cupping 
Si tratta di una pratica mutuata dalla medicina cinese e che ha effetti antidolorifici: tecnicamente, si tratta di una terapia antalgica che abbassa la percezione del dolore e scioglie rapidamente le tensioni muscolari esercitando una pressione sulla cute attraverso delle ""coppette"" di vetro (o di plastica usa e getta, più igieniche in tempi di Covid). Ogni coppetta - in inglese cup - svolge una sorta di effetto ventosa attraverso la rimozione dell’ossigeno al suo interno (può avvenire attraverso una fiammella o con l'uso di una pompa o pistola aspirante), ed è responsabile dei lividi che restano sul corpo dell'atleta. 

Questo effetto ventosa fa sì che la pelle e lo strato sottocutaneo subiscano un ""risucchio"", che scolla gli strati superficiali da quelli sottostanti e produce un maggior afflusso di sangue sulla parte. E, insieme al calore generato, aiuta il rilassamento del muscolo producendo una riduzione del dolore. Questa pratica, non riconosciuta dalla medicina tradizionale, fa parte di quelle terapie che l’Oms definisce complementari, come l’agopuntura, e non a caso viene abbinata proprio a questa. Ogni trattamento dura in media circa 20 minuti. E a renderlo famoso fu, nel 2016 ai Giochi Olimpici di Rio, Michael Phelps. Prima era stata addirittura Nicola Kidman a farla propria, quasi come pratica di bellezza. Ma non certo per regalarsi una serata con la pelle a pois. ",la repubblica,https://www.repubblica.it/sport/vari/2022/06/25/news/cupping_cose_macchie_rosse_pelle_paltrinieri_mondiali_nuoto-355443686/?ref=search
La porcellana cinese: sapere scegliere tra fatture imperiali e da esportazione,3 ottobre 2021,"Lo scorso marzo a New York un’eccezionale e rara ciotola “floreale” bianca e blu della dinastia Ming, periodo Yongle, è stata aggiudicata da Sotheby's per 721.800 dollari, il 240% in più della stima pre-vendita (300-500.000 dollari). Chi l'ha acquistata ha riconosciuto l'elevato livello di perfezione della ciotola dalla texture liscia e dalla smaltatura impeccabile realizzate su un oggetto molto piccolo, con un diametro di 15 centimetri. In circolazione vi sono solo altre sei ciotole di questo tipo. Datata all’inizio del XV secolo e attribuita al regno dell’imperatore Yongle, terzo sovrano della dinastia Ming (1368-1644) e figura centrale nello sviluppo delle porcellane cinesi, introdusse la pratica di applicare marchi del regno su ogni pezzo di porcellana e manufatti di alta qualità creati per la corte. Sotto il suo regno e il suo patrocinio, la città di Jingdezhen, nella provincia meridionale di Jianxi, divenne l’unica zona per la produzione di ceramiche imperiali.

Come riconoscerle
Tipo di decorazione e smaltatura, luogo, durata della produzione, sigillo dell'imperatore sono gli elementi che gli esperti considerano per valutare le porcellane cinesi. Molta attenzione va data ai sei segni in carattere cinese sul fondo dell'oggetto che attribuiscono il pezzo all’imperatore. L’artista, contrariamente a quello a cui siamo abituati in Occidente, sembra non avere alcuna influenza sul valore delle porcellane. Nel segmento delle opere d’arte cinese di alto livello, questi oggetti rappresentano una categoria del più ampio mercato internazionale che ha ricevuto sempre più attenzione a partire dalla crisi finanziaria del 2007, quando ricchi cinesi hanno iniziato a pagare somme vertiginose per questi oggetti da collezione. Il 2021, nonostante la pandemia ancora in corso, ha i presupposti per essere un anno record per l’arte cinese con un slancio e una forza che ha superato i livelli più che soddisfacenti registrati nel 2020.

Per Christie's, Camille De Foresta, specialista in opere d’arte cinesi, conferma che nella prima metà del 2021 la continua richiesta di oggetti rari e nuovi per il mercato è stata evidente in tutte le vendite globali di opere d’arte cinesi. Tra i lotti degni di nota della vendita a Parigi è stata una rara coppia di piattini smaltati Qing Puce, venduta per 162.500 euro. Tra i top lot registrati a Hong Kong, nelle aste primaverili un rarissimo vaso Ming blu e bianco “Kui Dragon” della collezione privata di Robert Chang, venduto per oltre 4 milioni di dollari.

«Possiamo distinguere due tipologie di oggetti che interessano i collezionisti in asta – spiega Alessandra Pieroni, esperta di arte orientale della casa d'aste Wannenes - la porcellana cinese da esportazione che raggruppa la porcellana cinese fabbricata solo per il mondo occidentale, e la porcellana imperiale, ad esclusivo appannaggio della corte. Dagli anni 2000 – prosegue Pieroni - con l'ingresso “massiccio” della clientela orientale nel mondo delle aste, il valore di scambio ha portato ad un'inversione di marcia, dove a farla da padrone è la porcellana imperiale (Dinastie Ming e Qing in quanto la Song è molto più rara) rispetto a quella d'esportazione, e la Dinastia Qing primeggia nel volume di scambio con maggior attenzione per il periodo Qianlong, imperatore longevo che dedicò tutto il suo regno allo sviluppo dell'arte». Pertanto, dal punto di vista dell'investimento, per Pieroni, chi ha comprato la porcellana imperiale cinese in tempi non sospetti fino agli anni '90 ha potuto beneficiare di un andamento positivo del mercato, infatti oggi queste opere vanno in asta con un profitto elevato.

Il mercato italiano
«L'Italia non ha maturato un diffuso collezionismo di arte cinese – dichiara Pieroni – e la presenza di oggetti è dovuta a discendenza ereditaria o si è sviluppata nel tempo più come decorazione che come collezionismo». In asta, infatti, la clientela è prevalentemente straniera e per gli italiani rappresenta un interesse molto circoscritto che deriva: «da antiche passioni delle generazioni precedenti che, dopo essere state custodite per decine di anni, finiscono in asta quando passano in eredità. Mentre è una passione rara tra le nuove generazioni» conclude Pieroni.

Trend futuri
«Pandolfini. Un vaso imperiale Dinastia Qing, marchio e del periodo Qianlong (1736-1795)in porcellana Famiglia Rosa realizzato con la tecnica Doucai, dalla forma a balaustro con due anse in forma di drago Kui ai lati del collo decorato con simboli di buon auspicio. Il corpo ovoidale è dipinto con la scena dei “cento ragazzi” che celebrano la festa di primavera tra montagne e nuvole. Partito da una stima di 300.000 euro è stato aggiudicato a 1.715.500 euro a un collezionista straniero collegato al telefono.",il sole 24 ore,https://www.ilsole24ore.com/art/la-porcellana-cinese-sapere-scegliere-fatture-imperiali-e-esportazione-AEbxZFn
"Coronavirus, i rimedi della medicina cinese che proteggono",26 FEBBRAIO 2020,"RIMEDI a base di erbe per proteggere e stimolare il sistema respiratorio, immunostimolanti, esercizi per rafforzare i polmoni. Anche la medicina tradizionale cinese sta usando le proprie armi contro l’influenza da coronavirus covid 19, e sarebbero già in corso sperimentazioni cliniche. ""Quelli di cui si parla sono  farmaci a base di erbe  di uso consolidato, che finora sono stati utilizzati per altre malattie delle vie respiratorie, e possono essere somministrati ai pazienti senza necessità di test in vitro o su animali”, spiega Lucio Sotte, medico agopuntore e direttore della rivista Olos e Logos, che al tema ha dedicato un numero speciale consultabile dal sito www.oloselogos.it/  o scaricabile direttamente da www.agopunturamarche.it/Rivista/Dialoghi29_Flip/Numero29-1_2020.pdf .

""Ovviamente si tratta di rimedi che servono a contenere i sintomi dell’infezione o potenziare le difese dell’organismo”, precisa Sotte. “.Allo stato per il covid 19, come d’altronde per la comune influenza, non esiste una terapia specifica. Anche se in prospettiva sarebbe importante cercare tutte le possibili sinergie con le terapie “occidentali”, anche in ambito di ricerca scientifica.
Uno dei composti promettenti, secondo la stampa cinese, è una combinazione di tre piante, Lonicera Scutellaria e Forsizia: il nome cinese è Shuang Huang Lian. “Questa formulazione è già utilizzata dagli anni ’60 contro diverse infezioni, e anche la biomedicina riconosce gli effetti antibiotici, antivirali e antiinfiammatori delle sue componenti”, spiega Sotte. “In Italia il rimedio in quanto tale non è disponibile, perché le preparazioni della medicina tradizionale cinese sono vendute come integratori, e queste piante non fanno parte dell’elenco delle piante ammesse”. Anche se potrebbe essere realizzato in farmacia come preparazione galenica.

Un’altra formulazione che secondo la stampa cinese avrebbe dato risultati interessanti - si parla di 130 casi curati e oltre 200 rimasti in condizioni stabili su circa 700 trattati - è il Quinfei Padiutang , un decotto a base di piante che purifica il polmone ed elimina le tossine. “Non ho trovato informazioni precise su una formulazione con questo nome, ma esiste una formulazione probabilmente simile, il Qingfei Jiedutang, che si utilizza da moltissimi anni per il trattamento di sindromi di “calore e fuoco” al Polmone, che corrispondono nella classificazione cinese al quadro sintomatologico delle polmoniti da Coronavirus”, spiega Sotte .

Tra i rimedi da prendere in considerazione, secondo Sotte, anche la radice di astragalo, che in Cina è utilizzata per rafforzare il sistema immunitario, da sola o in combinazione con altre erbe in una preparazione denominata Polvere del paravento di giada. “L’astragalo è il più famoso immunostimolante della medicina cinese, è molto utilizzato anche da noi in erboristeria e abbiamo numerose conferme della sua efficacia”, spiega il medico:” In questo caso è particolarmente interessante, visto che a quanto sappiamo, l’infezione sembra aggredire soprattutto persone con difese immunitarie compromesse”.

Ma la Medicina tradizionale cinese non utilizza solo farmaci: per rafforzare le difese dell’organismo possono essere utilizzati anche l’agopuntura e soprattutto il Qi Gong: “ in particolare l’esercizio dei “sei ideogrammi e sei suoni”, che combina respirazione, movimento e l’emissione di particolari suoni . Uno dei quali, il suono Xia “, ricorda Sotte, “è particolarmente utile per rafforzare l’apparato respiratorio”.",la repubblica,https://www.repubblica.it/salute/medicina-e-ricerca/2020/02/26/news/coronoavirus_quei_rimedi_della_medicina_cinese_che_proteggono-249626545/?ref=search
"Cosa sono i lividi viola a pois sulla pelle dei nuotatori? È il cupping, che elimina tossine e dolore",15 agosto 2022,"Pois viola sulla pelle dei nuotatori. Si vedono anche agli Europei di nuoto di Roma, in corso in questi giorni, si erano visti agli scorsi Mondiali e si sono notati fin dall’inizio degli anni Duemila. Li usa Gregorio Paltrinieri (lo ha raccontato prima di vincere l’oro nella finale iridata dei 1.500 a Budapest), li usano quasi tutti gli atleti di gamma. Ma che cosa sono?

Si tratta del cupping, una pratica cinese di medicina alternativa che prevede la suzione di alcune aree anatomiche del corpo umano, mediante speciali vasetti per favorire l’afflusso del sangue e migliorare l’eliminazione delle tossine. Come detto, è una terapia ereditata dalla medicina cinese (ma ci sono citazioni anche in antichi testi egiziani e greci), da tempo in uso nello sport, che lascia appunto cerchi viola sulla pelle.

Come scritto qui, la terapia consiste nel disporre sulle parti doloranti del corpo ventose di vetro (o silicone) rotonde - simili a delle tazzine: da cui il nome della tecnica — che vengono riscaldate.

Il posizionamento crea un parziale sottovuoto, che si crede possa stimolare i muscoli, il flusso di sangue e alleviare il dolore. «Detto in parole non scientifiche», ha spiegato l’azzurro Nicolò Martinenghi «staccano la pelle in superficie e riattivano la circolazione. Io mi trovo molto bene, l’ho sempre fatto». In termini più tecnici, il vuoto creato dalla combustione dell’aria provoca un effetto di trazione sulla pelle. E secondo chi la somministra, dovrebbe eliminare il mal di testa — se applicata su spalle e nuca — e dolori reumatici e articolari se le coppette vengono poste sulla schiena.

Nella medicina tradizionale cinese era usata per ripristinare il flusso di «qi» - la forza vitale.

La tecnica è utilizzata da tempo, lo dicevamo: alle Olimpiadi di Rio 2016, ad esempio, fu utilizzata dal campione americano Michael Phelps. «Ho chiesto di fare un po’ di “coppettazione” - aveva spiegato — perché mi sentivo un po’ dolorante. Il mio allenatore deve averlo fatto un po’ forte, e mi ha lasciato qualche livido».",corriere della sera,https://www.corriere.it/sport/22_agosto_15/cosa-sono-lividi-viola-pois-pelle-nuotatori-cupping-che-elimina-tossine-dolore-fce9138a-1c9d-11ed-8466-13ed76c7849f.shtml
Che cosa sono i segni viola sulla pelle dei nuotatori ai Mondiali,25 giugno 2022,"«L’ho ripresa, le sto provando tutte».

Aveva risposto così, il giorno prima della finale dei 1500 metri stile libero (poi vinta) ai mondiali di Budapest, il campione italiano Gregorio Paltrinieri, a chi gli chiedeva dei segni visibili sulla sua pelle. Segni violacei, tondi, comuni a diversi nuotatori.

Il riferimento era alla tecnica del cupping, una terapia ereditata dalla medicina cinese, da tempo in uso nello sport, che lascia appunto cerchi viola sulla pelle.

Ma di che cosa si tratta?

Come scritto qui, la terapia consiste nel disporre sulle parti doloranti del corpo ventose di vetro (o silicone) rotonde - simili a delle tazzine: da cui il nome della tecnica — che vengono riscaldate.

Il posizionamento crea un parziale sottovuoto, che si crede possa stimolare i muscoli, il flusso di sangue e alleviare il dolore. «Detto in parole non scientifiche», ha spiegato l’azzurro Nicolò Martinenghi, oro nella 4x100 mista e nei 100 rana, «staccano la pelle in superficie e riattivano la circolazione. Io mi trovo molto bene, l’ho sempre fatto».

La pratica della coppettazione è menzionata in antichi testi greci ed egiziani.

Nella medicina tradizionale cinese era usata per ripristinare il flusso di «qi» - la forza vitale.

La tecnica è utilizzata da tempo — alle Olimpiadi di Rio 2016, ad esempio, fu utilizzata dal campione americano Michael Phelps. «Ho chiesto ieri di fare un po’ di “coppettazione” - aveva spiegato -perché mi sentivo un po’ dolorante. Il mio allenatore deve averlo fatto un po’ forte, e mi ha lasciato qualche livido».",corriere della sera,https://www.corriere.it/sport/22_giugno_25/cupping-mondiali-nuoto-7f855f8c-f4b3-11ec-b8e3-7efcb86201c6.shtml
"Un «pesce» di nome Peter: le origini taiwanesi, i rave e l’impegno sociale",16 giugno 2022,"Cresce in un ambiente ricco di stimoli, tra musica e medicina tradizionale cinese, Peter Yu, 44 anni, in arte Blackfish, dj e producer che il prossimo venerdì 24 giugno sarà al “Serpentone” di Corviale per un dj set ospitato da Mip-Il mondo in periferia, festival di giornalismo di esteri e di comunità promosso dall’associazione Gli Asini e da Lettera 22. Nato a Roma da genitori di origine taiwanese - il padre studia all’Accademia di Santa Cecilia, la madre è un’ex soprano all’Opera di Francoforte - ricorda i viaggi estivi a Londra tra concerti classici e cantine dei ristoranti cinesi «con spettacoli che andavano avanti tutta la notte». Appassionato di rap, riceve in regalo il primo disco di LL Cool J mentre , giovanissimo skate-boarder, frequenta il Pincio e il Foro Italico, palestre a cielo aperto per gli acrobati della tavola.

«Cantavo molto bene - ricorda - , dei tre figli ero l’unico che aveva deciso di seguire il percorso musicale». E però a stravolgere vita e progetti è la malattia improvvisa della madre: «Quando è morta ero in quinta elementare e ho perso un quadrimestre. Da quel momento tutto il potenziale di studi è saltato, avevo perso qualsiasi interesse». La rabbia si incanala in altri solchi: l’hip hop, il punk, i centri sociali... Ed ecco che la controcultura diventa la dimensione congeniale al suo furor adolescenziale: «Uno degli eventi più importanti è stato il Capodanno del’94 a Castel Romano, che mi ha introdotto nel circuito dei free party, dei sound system e delle tribe». Nello stesso periodo inizia a cimentarsi con la consolle e a suonare alle prime feste illegali sulla Tiburtina, per approdare poi alla Fintek: «La mia generazione è stata pioniera nel passaggio tra la scena romana dei rave di fine anni Ottanta e l’internazionalizzazione: abbiamo portato il concetto più nomade di occupazione, evento, festa rave». «Blackfish» (yu in cinese significa pesce) è il suo nuovo contenitore creativo che spazia dalla produzione al graphic design. Tra gli altri, per l’Ep Kimera Mendax (2020), inciso dall’etichetta fiorentina New Interplanetary Melodies di Simona Faraone, ha composto il brano elettronico Kto Xcite. Mediatore culturale, è impegnato nel sociale in attività di supporto nelle scuole e nei centri di accoglienza per migranti.
",corriere della sera,https://roma.corriere.it/notizie/cultura_e_spettacoli/22_giugno_16/pesce-nome-peter-origini-taiwanesi-rave-l-impegno-sociale-5558e3ee-eccc-11ec-9151-476b760caec8.shtml
Studenti stranieri si innamorano di esercizi cinesi,26 maggio 2022,"Al mattino, gli studenti stranieri della Jiangxi University of Chinese Medicine si riuniscono nei campi da basket per fare esercizi tradizionali cinesi di Wuqinxi, Baduanjin e Tai Chi sotto la guida degli istruttori.


    Per gli studenti che si specializzano in medicina clinica, combinando medicina cinese e occidentale, l'esercizio fisico che segue le teorie della medicina tradizionale cinese è un corso obbligatorio.

   Il ventiseienne pakistano Fahad Kabeer si è recentemente fissato con il Wuqinxi, un esercizio di fitness ispirato ai movimenti di cinque animali. Esso simula i movimenti e le espressioni di tigre, cervo, orso, scimmia e gru, e non solo fa parte della medicina tradizionale cinese, ma è anche un patrimonio culturale immateriale nazionale ampiamente riconosciuto.
    ""Vi è un insieme di aerobica basata sul movimento degli animali popolare tra gli allenatori internazionali. In realtà, la sua storia può essere fatta risalire a 1.800 anni fa"", ha spiegato il ragazzo, mostrando un esempio di movimenti delle mani a simulazione degli artigli di una tigre.
    ""La medicina tradizionale cinese può essere astratta e profonda per persone provenienti da Paesi diversi con background culturali differenti, ma possono tutti gradualmente comprenderne il significato tramite esercizi intuitivi"", ha spiegato Zhou Pingsheng, preside dell'International Education College della Jiangxi University of Chinese Medicine.
    ""Abbiamo riorganizzato una serie di esercizi che si adattano al meglio alla stagione in corso. Ad esempio, abbiamo combinato il gioco della tigre dell'Wuqinxi con i movimenti di raccolta del Qi del Baduanjin, che si ritiene siano ottimi esercizi per l'estate a beneficio di fegato e milza"", ha aggiunto Zhong Yuanyuan, insegnante presso la Scuola di Educazione Fisica e Salute dell'istituto.
    Durante il processo di apprendimento degli esercizi tradizionali cinesi, la ventiquattrenne nigeriana Nimat Amal Shuaibu ha sviluppato una sana abitudine al sonno e uno stile di vita equilibrato che la fanno sentire come nuova. Dal momento che la salute di diversi giovani risente delle società frenetiche, la pratica di questi esercizi è in grado di fornire una direzione innovativa per mantenere la salute e la forma fisica. ""Si tratta di una prescrizione per l'esercizio fisico che può stroncare il problema sul nascere"", ha precisato Nimat.

Nimat ha completato cinque anni di studi presso la Jiangxi University of Chinese Medicine e attualmente lavora come tirocinante in un ospedale di Nanchang, nella provincia dello Jiangxi.

Durante l'epidemia di Covid-19, ha partecipato a una produzione video per insegnare al personale e agli studenti come allenarsi nelle proprie abitazioni.

Le guide hanno supportato gli spettatori nel rilassamento di muscoli e nervi. ""Sono stata testimone di come la medicina tradizionale cinese ha curato i pazienti affetti dal virus in cura presso l'ospedale"", ha aggiunto la ragazza.
    La pratica del Tai Chi ha aperto una finestra di comprensione della cultura cinese per Hanu Gaur, uno studente indiano che ha capito le differenze e le somiglianze tra la sua cultura e quella cinese grazie alle proprie esperienze con il Tai Chi e lo yoga. Secondo lui, la combinazione di 'tonificazione del corpo', 'tonificazione del respiro' e 'tonificazione del cuore' è importante in entrambe le culture.
    Sebbene le modalità di raggiungimento della salute fisica e di quella spirituale siano differenti, la ricerca incessante dell'armonia e dell'inclusione rimane invariabilmente la stessa.
    ""La cultura cinese è davvero straordinaria. È invisibile, ma è ovunque. È energica e vibrante"", ha concluso Hanu.
    Secondo Xu Lanbin, segretario del Comitato del Partito Comunista della Jiangxi University of Chinese Medicine, l'istituto è stato una delle prime università approvate dal ministero dell'Istruzione a reclutare studenti stranieri nel 1993. L'università ha inoltre istituito relazioni di cooperazione con decine di istituzioni di Paesi e regioni che abbracciano l'iniziativa Belt and Road, e fino ad oggi ha formato più di 2.000 talenti medici provenienti da 39 nazioni.",ANSA,https://www.ansa.it/sito/notizie/mondo/notiziario_xinhua/2022/05/26/studenti-stranieri-si-innamorano-di-esercizi-cinesi_2472b147-a12d-45bd-b4e3-04e04f462bab.html
Cina: medicina tradizionale cinese per la sciatica,18 maggio 2022,"Circa sei mesi fa, Daniel Bugeja riusciva a malapena a camminare a causa dei dolori alla schiena e alle gambe causati dalla sciatica, nonostante l'assunzione di molti farmaci.

Le cose sono peggiorate ulteriormente quando ha contratto il Covid-19.


    Tuttavia, dopo un trattamento di agopuntura presso il Mediterranean Regional Centre for Traditional Chinese Medicine (Mrctcm) di Malta, Bugeja sta recuperando la sua indipendenza e la sua vita sociale.
    Il 51enne maltese, che lavora per un dipartimento governativo, ha iniziato il trattamento di medicina tradizionale cinese a novembre dello scorso anno. Il dolore debilitante gli era insorto circa due anni prima.
    Finora, Bugeja si è sottoposto al trattamento quasi 20 volte: ""mi ha aiutato a riappropriarmi della mia vita"", ha dichiarato a Xinhua.
    Fondata nel 1994, la Mrctcm è una cooperativa sanitaria sino-maltese, con circa 100 medici cinesi che hanno curato finora circa 200.000 pazienti.

Bugeja ha provato per la prima volta l'agopuntura dopo che un amico gliel'aveva consigliata.

A sua volta, ora la raccomanda ai conoscenti che hanno problemi simili, anche a quelli che hanno paura degli aghi.

    A fine dicembre, ha trascorso 3 giorni a letto e 14 giorni in quarantena a casa dopo aver contratto il Covid-19. Ma anche dopo essere guarito, continuava a tossire e a sentirsi molto letargico: persino salire una rampa di scale gli veniva difficile.
    Quando ha ripreso il trattamento presso il Mrctcm per la sciatica, il suo medico, Zhou Lingyun, gli ha suggerito di provare l'agopuntura per trattare la tosse e recuperare le forze.
    ""Non ho preso alcun farmaco e la tosse è passata"", ha affermato Bugeja.
    Per quanto riguarda la sciatica, i medici precedenti gli avevano detto che avrebbe dovuto convivere con il dolore e lui lo aveva accettato. Le pillole che prendeva lo rendevano ansioso e gli davano fastidio allo stomaco. Non funzionava nulla, tranne la medicina cinese.
    ""Ora la mia schiena sta bene!"" ha dichiarato a Xinhua. In precedenza, la cultura asiatica lo aveva incuriosito e conosceva la medicina tradizionale cinese. Eppure, ha spiegato: ""non avevo mai pensato di provarla su di me. Ora consiglio a tutti di andare alla clinica cinese, perché so che dopo staranno bene"".",ANSA,https://www.ansa.it/sito/notizie/mondo/notiziario_xinhua/2022/05/18/cina-medicina-tradizionale-cinese-per-la-sciatica-2_0d6002b6-2d8c-4670-b4b8-812f1a3034ad.html
Cina: AstraZeneca apre centro medicina tradizionale,25 aprile 2022," Il colosso farmaceutico multinazionale AstraZeneca ha in programma di stabilire un centro di innovazione per il settore della medicina tradizionale cinese nella provincia sud-occidentale cinese del Sichuan.

È quanto ritengono le autorità locali.


    AstraZeneca infatti ha sottoscritto un accordo online con la Chengdu Hi-Tech Industrial Development Zone per lanciare congiuntamente il centro che incuberà e potenzierà la moderna industria della medicina tradizionale cinese, come precisato dalla medesima zona industriale.
    Il centro integrerà un istituto di ricerca a guida accademica e piattaforme che offriranno supporto al settore della medicina tradizionale cinese, modernizzazione del business e commercializzazione clinica.
    Nel novembre 2020, AstraZeneca ha stabilito la sua sede in Cina occidentale nella Chengdu Hi-Tech Zone le cui operazioni hanno preso il via nel settembre dello scorso anno.
    La Chengdu Hi-Tech Zone ospita oltre 3.000 imprese mediche.
    Nel primo trimestre del 2022, la produzione industriale e il valore aggiunto industriale delle principali aziende mediche e sanitarie della zona sono aumentati rispettivamente del 14,2% e dell'8% a confronto con lo stesso periodo del 2021.
    La società farmaceutica è entrata in Cina nel 1993 e ha raggiunto un fatturato totale di 37,4 miliardi di dollari nel mondo nel 2021, di cui 6 miliardi di dollari provengono dal mercato cinese.",ANSA,https://www.ansa.it/sito/notizie/mondo/dalla_cina/2022/04/25/cina-astrazeneca-apre-centro-medicina-tradizionale_49b59b3e-d904-45fb-aa3d-f0bddd7a71b8.html
Storie d'amore e gesta eroiche sul palco la danza classica cinese,03 giugno 2022,"Suona il gong, si apre il sipario: sul palco una scena paradisiaca con fanciulle che galleggiano su un mare di nuvole svolazzanti, i mongoli che cavalcano in praterie vaste come il cielo, storie di amore e perdita, umorismo e gesta eroiche. È Shen Yun, al Teatro Arcimboldi da domani a domenica 12 ( mar- sab 20.30, sab- dom 15.30, da 72 euro): uno spettacolo di danza classica cinese che fa rivivere un'arte sradicata dalla Rivoluzione culturale perché, come ogni credenza tradizionale, invisa al regime comunista. Proprio per continuare a tramandare questa tradizione antica migliaia di anni, nel 2006 a New York è nata la Shen Yun Performing Arts, che oggi è composta da sei compagnie che girano simultaneamente in tour in tutto il mondo e si sono esibite in oltre 180 città.

Ogni spettacolo è una sequenza di una ventina di atti che illustrano leggende, eventi storici e situazioni da diverse regioni e dinastie, dall'antico Imperatore Giallo allo splendore Tang. C'è la delicata eleganza delle dame di corte e l'eroismo sul campo di battaglia di valorosi generali, le opere filosofiche di Laozi e spettacolari scene da regni magici. Alcuni atti raccontano la Cina di oggi e l'oppressione che molti continuano a subire per il loro credo.

Gli artisti di Shen Yun rievocano un tempo in cui gli esseri divini camminavano sulla terra, gli imperatori cercavano la Via del Cielo e la vita quotidiana era piena di rituali che mettevano in connessione umano e divino. L'antica saggezza cinese, infusa di spiritualità e valori buddisti e taoisti, ha plasmato ogni aspetto della cultura: dalla danza all'opera, dalle conoscenze mediche all'architettura, dalla calligrafia alle arti marziali. La danza classica cinese è imparentata con queste ultime: quando i generali si esibivano davanti agli imperatori nelle feste di corte trasportavano nella danza i movimenti che facevano sul campo di battaglia. Quindi il gesto di evitare una lancia, per esempio, è diventato nella danza il salto mortale all'indietro, mentre quello di difendersi da un attacco simultaneo su più lati è diventato il sao-tang, cioè lo ""spazza sala in rotazione"". Le ballerine non si muovono sulle punte come nella danza classica occidentale ma con piccoli rapidi passi dal calcagno alla punta che le fanno sembrare galleggiare sul palco.

Oggi in Cina la danza classica tradizionale è mescolata con stili militari o moderni. Nella sua forma originaria invece era centrale l'espressività del corpo, a cui corrispondeva un preciso portamento interiore, collegato a respirazione, stato d'animo e personalità del ballerino.",la repubblica,https://ricerca.repubblica.it/repubblica/archivio/repubblica/2022/06/03/storie-damore-e-gesta-eroiche-sul-palco-la-danza-classica-cineseMilano13.html?ref=search
"Cina, 1 miliardo e 300 milioni incollati alla tv per lo show di Capodanno",02 FEBBRAIO 2022,"Forse un po' svecchiato nei contenuti, di certo sempre eterno nella durata come da quarant'anni a questa parte, sicuramente utilissimo strumento di quella costruzione della nazione e della memoria collettiva da veicolare tramite la tv di Stato: anche se, giura chi si è sorbito molto attentamente le quattro ore e mezza di trasmissione, il nome del presidente Xi Jinping è stato citato soltanto una volta. Un miliardo e 296 milioni di persone (in Cina e all'estero) sono rimasti incollati agli schermi della Cctv la notte del 31 gennaio. Un record, secondo i dati presentati stamattina dai media ufficiali del Dragone: superati gli 1,14 miliardi dello scorso anno. Parliamo del Gala della Festa di Primavera, o chunwan come si chiama qui: lo show di Capodanno. Lo spettacolo televisivo con più spettatori al mondo.

Star dello showbiz, musicisti, acrobati e maghi: un mix di cultura tradizionale, arti marziali, canzoni patriottiche, innovazione tecnologica e, ovviamente, propaganda di Partito. Sullo sfondo di coreografie davvero impressionanti. Vetrina perfetta, infine, per i giganti dell'e-commerce che ne approfittano per mettere subito in vendita online vestiti e accessori indossati dai protagonisti sul palco. Sintesi azzeccata del ""socialismo con caratteristiche cinesi"".

""Non ci sarà un anno peggiore in assoluto: questo sarà soltanto peggio di quello dell'anno scorso"", si scherza sul web cinese. L'ironia non è mai mancata anche in epoca pre-social. Ma non è che piaccia poi molto alle autorità da queste parti ultimamente: una ventina di profili Weibo (il Twitter cinese) sono stati sospesi dopo appena 40 minuti per aver ""rovinato lo spirito della festa"". 
Certo, in pochi forse si immolano per seguire lo show dal primo all'ultimo minuto: spesso se ne sta lì, a fare compagnia, in sottofondo, a volume basso, mentre bambini e anziani preparano i jiaozi da servire a tavola, in questa che è la serata in cui le famiglie si ritrovano a cena per aspettare l'anno nuovo. È un po' come il panettone a Natale da noi: magari non piace a tutti ma la sera della vigilia non può mancare nelle case. 

Da quattro anni lo showman della serata non è più Zhu Jun, accusato di molestie sessuali da una stagista nel 2018. I volti noti per il pubblico cinese non sono comunque mancati per quest'anno della Tigre, come Ren Luyu, Li Sisi (5 conduzioni a testa) e il veterano Nëghmet Raxman, sette apparizioni.
Dagli studi della Cctv dentro al ""mutandone"" disegnato da Rem Koolhas si sono alternate performance a tema spazio vista la corsa della Cina alla conquista delle galassie. Piccola curiosità: tra i bimbi sul palco a ballare è apparsa pure la figlia di 6 anni di Wang Yaping, l'astronauta impegnata nella costruzione della nuova stazione spaziale. ""Mamma, riportami una stella"", le aveva detto la piccola qualche mese fa. E poi danze per magnificare le ultime scoperte archeologiche.

Spazio anche per il Canto-pop con lo smoking rosa di Alan Tan che suona con la band Shalalala. E l’immancabile “momento unità della nazione” con quattro ragazzi a cantare sul palco a rappresentare Cina continentale, Hong Kong, Macao e Taiwan. Novità di quest’anno: la stand-up comedy. Fenomeno che in Cina cresce sempre di più. Ovviamente hanno fatto la loro comparsata anche il panda Bing Dwen Dwen e la lanterna Shuey Rhon Rhon, mascotte di questi Giochi olimpici che si stanno per aprire.",la repubblica,https://www.repubblica.it/esteri/2022/02/02/news/capodanno_spettacolo_cina-336164137/?ref=search
"Shang-Chi', ecco il film Marvel con il primo supereroe asiatico",20 APRILE 2021,"
C'è molta attesa per Shang-Chi e la leggenda dei dieci anelli, primo film del Marvel Cinematic Universe (Mcu) incentrato, per la prima volta, su un supereroe asiatico. E in occasione del compleanno del protagonista, Simu Liu, la Marvel ha rilasciato il primo trailer: “Chi ha detto che puoi solo ricevere regali per il tuo compleanno?"", ha scritto Liu su Twitter, mostrando il poster che lo ritrae con il costume del maestro di kung-fu. Poco dopo, i Marvel Studios hanno fatto a Liu il 'regalo' del trailer.

L'avventura, diretta da Destin Daniel Cretton (Just Mercy) affiancato dallo sceneggiatore David Callaham (Wonder Woman 1984) vede Shang-Chi confrontarsi con un passato che pensava di essersi lasciato alle spalle. Nella clip ricca di azione, il maestro di arti marziali sembra vivere una vita normale a San Francisco, anche se la voce fuori campo di suo padre Wenwu (alias il mandarino, interpretato da Tony Leung) gli dice: ""Figliolo, è ora che tu prenda il tuo posto al mio fianco"". Successivamente viene risucchiato nella sua vita passata, all'epoca in cui veniva addestrato da suo padre a diventare uno degli assassini più abili del mondo.

""Il rapporto tra lui e suo padre è sempre stato estremamente complicato, ed era qualcosa a cui sono davvero legato"", ha spiegato il regista a Entertainment Weekly. “Questa è stata una parte importante di ciò che ho proposto: usare il film per esplorare la psicologia di un bambino che è stato addestrato per essere un assassino quando era giovane. Ora che ne è uscito, come impara a ridefinire se stesso nel mondo e trovare l'equilibrio di quello che dovrebbe essere il suo rapporto con suo padre?"".

Il film rivisiterà il classico supercattivo della Marvel, il Mandarino, interpretato in Iron Man 3 da Ben Kingsley. Tuttavia, quel personaggio si è rivelato essere un attore. Ma Tony Leung, una fra le più grandi star del cinema cinese, mostrerà il vero Mandarino, che ottiene poteri mistici da 10 anelli magici, come suggerisce il titolo.

Shang-Chi, che fa parte della cosiddetta Fase 4 del Mcu, originariamente doveva uscire a febbraio 2021, ma, come molti film durante la pandemia di coronavirus, è stato posticipato più volte a maggio, luglio. Ora dovrebbe andare nelle sale il 3 settembre 2021.",la repubblica,https://www.repubblica.it/spettacoli/cinema/2021/04/20/news/marvel_trailer_shang-chi_e_la_leggenda_dei_dieci_anelli-297139400/?ref=search
