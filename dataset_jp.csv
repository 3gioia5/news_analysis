기사 제목,발행일,내용,언론사,출처
Tre film tratti dai libri di Murakami,28 novembre 2021,"Autore di culto coi suoi romanzi che spaziano dal realismo magico alla fantascienza, passando per il surrealismo, il giapponese Murakami Haruki ha ispirato vari film e cortometraggi. Ora la Cineteca Milano Meet (viale Vittorio Veneto 2) propone tre titoli tratti dalle opere dello scrittore che si è imposto sulla scena letteraria in discontinuità con la tradizione nipponica. I suoi scenari metropolitani e i riferimenti alla cultura popolare occidentale (da Michel Polnareff ai Beach Boys, dai film di Peckinpah a Jean Seberg), e perfino la forma della scrittura, debitrice a Fitzgerald e a Capote, piú che a Kawabata o Tanizaki, proiettano la letteratura giapponese in spazi nuovi e inattesi.

Si comincia oggi (ore 15) con Drive my car di Ryûsuke Hamaguchi ( 2021), tratto da un racconto della raccolta Uomini senza donne: un complesso e struggente percorso nelle solitudini e nelle fragilità di un gruppo di persone la cui vita ruota attorno al teatro (repliche il 3 dicembre alle 20, l'8 alle 17 e il 10 alle 17). Segue il 1° dicembre ( ore 17,30) Burning- L'amore brucia del regista della Corea del Sud Lee Chang- dong, tratto dal racconto Grandi incendiati.

Racconta la storia di una ragazza divisa tra due uomini: il giovane fattorino con ambizioni letterarie Jongsu e il ricco e misterioso Ben ( repliche il 5 dicembre alle 14,30 e l'8 alle 20,30). Chiude la minirassegna sempre il 1° dicembre (ore 20,30) Norwegian Wood del regista vietnamita naturalizzato francese Tran Anh Hung, elegante trasposizione dell'omonimo e celebre romanzo di formazione. Nel Giappone del 1997, Watanabe, studente all'Università di Tokyo, è un giovane tranquillo e serio, ma insicuro nelle sue relazioni personali tanto da avvertire ovunque la presenza della morte. Molto legato a Naoko, con cui condivide il lutto per la perdita del loro migliore amico, incontrerà l'estroversa e vivace Midori ( repliche il 3 dicembre alle 17, il 5 alle 20,30, il 7 alle 17,30 il 9 alle 17).",la repubblica,https://ricerca.repubblica.it/repubblica/archivio/repubblica/2021/11/28/tre-film-tratti-dai-libri-di-murakamiMilano11.html?ref=search
"Manga. I Fiori del male di Kamimura Kazuo: sesso, rabbia, vendetta dal Sol Levante",23 DICEMBRE 2021,"
“In una mattina di morte/ Il fragore delle onde del mare/ Una donna che si incammina lungo la spiaggia della vita/ Ha già da tempo rinunciato/ Alle sue lacrime/ Una donna che si incammina/ Lungo le strade della vendetta/ Ha già da tempo rinunciato/ Al suo cuore” (da Shurayuki Hime).

La storia di vendetta di Kamimura Kazuo viene da lontano: il manga Shurayuki Hime tradotto come Lady Snowblood risale al 1972. Per capire la sua importanza basti pensare che non solo ha ispirato la trasposizione cinematografica omonima di Fujita Toshiya nel 1973 e un sequel nel ’74 intitolato Lady Snowblood 2 — Love Song of Vengeance, ma costituisce la principale ispirazione per i due Kill Bill di Quentin Tarantino. Scritto da Kazuo Koike, uno dei maggiori autori giapponesi (è suo Lone Wolf and Cub che racconta le storie di Itto Ogami, samurai senza padrone, pubblicato e trasmesso in tv anche in Italia) è una storia terribile che ha permesso a Kamimura di affilare le armi del suo stile di disegno per arrivare a capolavori successivi quali L’età della convivenza, Il fiume Shinano e, soprattutto, Tredici notti di rancore, un’opera monumentale di cui l’edizione italiana è la prima al mondo a raccogliere tutte le storie nell’ordine esatto con cui sono state pubblicate su rivista. Il merito va al curatore Paolo La Marca che ci è riuscito grazie a lunghe ricerche effettuate presso la National Diet Library di Tokyo dove sono conservate le copie di Weekly Manga TIMES, il magazine dove le storie di Kamimura sono state pubblicate per la prima volta.

Ma torniamo per un attimo a Lady Snowblood, storia di una donna in prigione per omicidio. Si scopre che l’uomo che ha ucciso era colui che a sua volta aveva assassinato suo marito, suo figlio e che l’aveva violentata insieme ad altri tre complici. Questa donna una volta in carcere cercherà di accoppiarsi con tutti gli uomini possibili con lo scopo di generare un figlio che dovrà portare a termine la sua vendetta contro i tre sopravvissuti. Morirà invece dopo aver dato alla luce una bambina, Shurayuki. Un nome in cui si fa riferimento alla bellezza algida della neve (yuki) e al demone della vendetta (shura). Il riferimento è colto: Shura (in italiano I demoni guerrieri) è un libro del raffinatissimo e iconoclasta Ishikawa Jun (1899-1987) in cui appare la donna-demone Koma, irriducibile nemica del potere.

Questo ci consente di capire meglio chi sono le protagoniste di queste tredici storie in cui le donne sono a volte vittime, altre demoni, altre ancora, appunto, esecutrici di una vendetta maturata dal rancore verso chi, uomo, donna, amante ha causato la loro morte. Ma al di là dei riferimenti dello stesso Kamimura, le radici in cui tutto questo affonda sono molto più profonde e risalgono addirittura al classico dei classici della letteratura giapponese, il Genji Monogatari (La storia di Genji, Einaudi), tradotto in italiano da Maria Teresa Orsi nel corso di dieci anni di lavoro e scritto nell’XI secolo sempre da una donna, Murasaki Shikibu, altro fatto straordinario se pensiamo alla condizione femminile di quel tempo in Occidente.

Nel Genji infatti una dama di alto lignaggio, la signora di Rokujo, messa da parte dal principe Genji, inizia a maturare gelosia e rancore verso le sue nuove preferite diventando un onryô (spettro) che ne provoca la morte consumandosi a sua volta. Non c’è malvagità da parte della dama eppure la negatività della sua sofferenza si manifesta con tutta la sua potenza: il rancore uccide.

Torniamo a Kamimura che nel primo dei Tredici racconti rinarra in maniera visionaria lo Yotsuya kaidan, ovvero la più famosa storia giapponese di spettri che ha ispirato dipinti di Hokusai e Kuniyoshi, spettacoli di teatro kabuki, e oggi film come The Ring e Ju-On (Rancore) che hanno segnato la rinascita all’estero dell’horror giapponese. Qui la forza cinematica del disegno si alterna a momenti contemplativi: un sasso in uno stagno, il suono del vento che muove le lanterne, giochi di sguardi, fino all’orrore dei ratti che divorano il perfido Iemon. Fino alla luce che filtra nel buio in una scena di una bellezza struggente.

Mentre nel secondo racconto, I seni di Okise, il gioco simbolico è ai massimi livelli con citazioni di Hokusai in chiave erotica e le stupende tavole dell’aquila (metafora del cacciatore che diventa l’amante di Okise) che colpisce il picchio (il marito pittore destinato alla sconfitta: e qui è un uomo ad essere consumato dalla gelosia).

La terza storia, Una straziante melodia a Tsugaru, presenta il tipico conflitto giri/ninjo (dovere/sentimento) in cui il protagonista maschile sceglie l’obbedienza alla comunità abbandonando la suonatrice cieca di shamisen che per colpa sua verrà sottoposta a una terribile punizione. Anche in questo caso la vendetta arriverà implacabile sugli uomini del villaggio.

Altri elementi quasi ossessivi in Kamimura sono i fiori e il serpente, ovvero la bellezza e la potenza selvaggia della sessualità che mette in crisi l’ordine costituito. Un tema che attraversa la cultura giapponese, da Saikaku (Vita di una donna licenziosa) a Mizoguchi (il film I racconti della luna pallida di agosto tratto da Ueda Akinari) a Oshima (L’impero dei sensi). Il potere ha paura delle donne. E non solo in Giappone.

",la repubblica,https://www.repubblica.it/robinson/2021/12/23/news/manga_i_fiori_del_male_di_kamimura_kazuo_sesso_rabbia_vendetta_dal_sol_levante-331418400/?ref=search
"Snake Eyes al cinema: ""Vorremmo che fosse per gli asiatici quello che Black Panther è stato per gli africani""",22 LUGLIO 2021,"Da non confondere con il film del 1998 diretto da Brian De Palma con Nicolas Cage e Gary Sinise, Snake Eyes esplora le origini del personaggio iconico di G.I. Joe nato come serie cinematografica di fantascienza militare basata sui giocattoli Hasbro degli anni Sessanta. Il nuovo film, che esce con la Paramount nel mondo il 23 luglio (in Italia il 21 luglio con Eagle Pictures), vede Henry Golding nei panni del solitario Snake Eyes che viene accolto in un antico e segreto clan giapponese chiamato Arashikage, dopo aver salvato la vita del suo erede legittimo. Una volta arrivato in Giappone, Snake Eyes impara dagli Arashikage le vie del guerriero ninja, ma quando i segreti del suo passato vengono svelati, l'onore e la lealtà di Snake Eyes saranno messi a dura prova. Andrew Koji, l'attore inglese giapponese di Fast and Furious è Storm Shadow, e l'attrice spagnola Úrsula Corberó della serie La casa di carta (dove interpreta Tokyo) è la perfida Baronessa. Scene d'azione, arti marziali che sfidano la gravità e rocambolesche corse mozzafiato in moto e macchine. ""Torniamo a film d'azione nel vero senso della parola,"" dice un eccitatissimo Henry Golding, di origini inglese e malese, parlando del film. ""A terra, facendoci male - e ci siamo fatti tutti fatti male, non siamo supereroi! Nel cinema giapponese abbiamo delle sequenze in cui gli eroi combattono contro uno stuolo di nemici, e in questo film io e Shadow abbiamo la nostra dose di azioni del genere"".

""Non ero un grande fan di G.I. Joe da piccolo,"" dice Andrew Koji, raggiunto via zoom nella sua casa di Londra.  ""Recito da 12, 13 anni e non sentivo il bisogno di fare un film di una saga. È stato il regista, Robert Schwentke, grande fan e entusiasta del cinema giapponese, che mi ha convinto. Io volevo accertarmi che se avessi recitato questo personaggio, il mio primo personaggio giapponese, l'avrei fatto nel modo giusto, come volevo io. In un modo che spero renderà giovani attori asiatici, più giovani di me, ispirati, fieri, o felici. Appena ho capito che Robert condivideva la mia sensibilità e aveva a cuore la mia interpretazione, ho sentito che era il progetto giusto da fare"".   


Ciò nonostante le esitazioni erano tante: ""La sceneggiatura era stata scritta molti anni prima ed era ben diversa dalla versione finale del film"", spiega Koji, ""e Robert capiva le mie esitazioni e il mio desiderio di una rappresentazione positiva della mia cultura, ma lui stesso voleva con questo film fare un omaggio al cinema giapponese, tant'è vero che avevamo un consulente culturale giapponese sul set. Ovviamente è sempre un mondo di fantasia super elevata, ma credo sia un passo nella giusta direzione per offrire ai ragazzini asiatici, con questo personaggio, quello che Black Panther è stato per la comunità africana"".

La bellissima Úrsula Corberó ci parla dalla Spagna (per ora non ha in programma di trasferirsi a Los Angeles, dice, ama troppo la sua Spagna) del suo ruolo e di cosa abbia significato per lei recitare in un gran film d'azione hollywoodiano: ""Sono abituata a fare film d'azione ma mai niente come questo!"" esordisce ridendo. ""La Baronessa è la leader del Cobra, una donna molto potente, controlla tutto, audace, intelligente, anche un po' manipolatrice e capace di tutto pur di ottenere sempre quello che vuole. Ma allo stesso tempo non perde mai il suo senso dell'umorismo e si diverte a fare tutto quello che fa. Quindi è un personaggio divertente, è stato bello interpretarla"".

In che modo l'azione di Snake Eyes è diversa da quella degli altri film d'azione che ha interpretato in passato, le chiediamo: ""È stata tutta un'avventura. Abbiamo cominciato le riprese a Vancouver, dove non ero mai stata, poi siamo andati in Giappone, dove non ero mai stata. È stata la mia prima volta con un film sempre in inglese, la mia prima volta con un cast internazionale di attori che venivano da tutto il mondo. Quindi tutto era nuovo e davvero è stata una gran bella avventura. È stato anche molto intenso, soprattutto l'allenamento per le scene d'azione, una gran fatica! Ma anche buffo. Quando ti rendi conto che giorno dopo giorno stai migliorando, dall'uso delle pistole, il boxing, la corsa, la spada, ti dà una gran soddisfazione"".

Il film, come spera Koji, sembra davvero riflettere l'esigenza di Hollywood degli ultimi anni di dare rilievo a personaggi di origini diverse: ""Penso che le cose stiano cambiando e questo film lo dimostra"", conclude l'attore, ""sta arrivando Shang-Chi e abbiamo avuto Mortal Kombat. È un cambiamento graduale, come è necessario che sia, non è arrivato tutto insieme, ma la cosa più importante ora è lavorare sodo e continuare su questa strada"".",la repubblica,https://www.repubblica.it/spettacoli/cinema/2021/07/22/news/snake_eyes_al_cinema_vorremmo_che_fosse_per_gli_asiatici_quello_che_black_panther_e_stato_per_gli_africani_-311207306/?ref=search
"Miyazaki, Lupin, Kiss me Licia: il senso del cibo in manga e cartoon",30 NOVEMBRE 2021,"Ci sono il ramen, di cui faceva scorpacciate l'ispettore Zenigata di Lupin III divorandone una scodella dopo l'altra; i popolarissimi onigiri dal potere consolatorio, protagonisti di una commovente scena nel film La città incantata del maestro Miyazaki, e le indimenticabili polpette, piatto preferito del rosso gattone Giuliano nel famoso cartone animato degli anni Ottanta Kiss me Licia. Che in realtà corrispondono al piatto giapponese okonomiyaki, tradotto nella versione italiana con un improbabile ""polpette"", forse perché troppo difficile da pronunciare o da spiegare. Certo è che quel pasto preparato con tanto amore dal signor Marrabbio per il gattone parlante ha fatto venire l'acquolina in bocca a più di una generazione ed è rimasto nell'immaginario collettivo. Sì, perché il cibo ha un ruolo determinante nella cultura dei manga e degli anime giapponesi che hanno sempre riscosso, ora più che mai, grande successo tra il pubblico italiano. Lo dimostrano le classifiche dei libri più venduti, dove i manga sono sempre ai primi posti e non solo tra i libri destinati ai più giovani.

Ed è proprio nei manga, e poi di riflesso nei cartoni animati che da questi prendono ispirazione, che la rappresentazione del cibo - a cominciare da quello in cui si rispecchia la tradizione giapponese, ma non solo - è sempre stato uno degli aspetti più curati. Manga e anime propongono infatti una riproduzione talmente realistica e verosimile del cibo che sembra quasi di sentirne il gusto e il profumo. Le illustrazioni hanno immagini accuratissime, le animazioni colori vivi. ""Persino i suoni sono molto dettagliati e ricercati, resi ritmici e ipnotici da un perfetto montaggio: un coltello che taglia, una frittura che sfrigola, una pentola che sobbolle... Si fa fatica a non percepirli come reali"", racconta Hirohiko Shoda, in arte Chef Hiro, che al tema del cibo come soggetto ricorrente nell'animazione giapponese ha dedicato il suo ultimo libro: Hiro Cartoon Food, pubblicato da Mondadori Electa e appena uscito subito schizzato ai primi posti in classifica.


Ci sono il ramen, di cui faceva scorpacciate l'ispettore Zenigata di Lupin III divorandone una scodella dopo l'altra; i popolarissimi onigiri dal potere consolatorio, protagonisti di una commovente scena nel film La città incantata del maestro Miyazaki, e le indimenticabili polpette, piatto preferito del rosso gattone Giuliano nel famoso cartone animato degli anni Ottanta Kiss me Licia. Che in realtà corrispondono al piatto giapponese okonomiyaki, tradotto nella versione italiana con un improbabile ""polpette"", forse perché troppo difficile da pronunciare o da spiegare. Certo è che quel pasto preparato con tanto amore dal signor Marrabbio per il gattone parlante ha fatto venire l'acquolina in bocca a più di una generazione ed è rimasto nell'immaginario collettivo. Sì, perché il cibo ha un ruolo determinante nella cultura dei manga e degli anime giapponesi che hanno sempre riscosso, ora più che mai, grande successo tra il pubblico italiano. Lo dimostrano le classifiche dei libri più venduti, dove i manga sono sempre ai primi posti e non solo tra i libri destinati ai più giovani.

Ed è proprio nei manga, e poi di riflesso nei cartoni animati che da questi prendono ispirazione, che la rappresentazione del cibo - a cominciare da quello in cui si rispecchia la tradizione giapponese, ma non solo - è sempre stato uno degli aspetti più curati. Manga e anime propongono infatti una riproduzione talmente realistica e verosimile del cibo che sembra quasi di sentirne il gusto e il profumo. Le illustrazioni hanno immagini accuratissime, le animazioni colori vivi. ""Persino i suoni sono molto dettagliati e ricercati, resi ritmici e ipnotici da un perfetto montaggio: un coltello che taglia, una frittura che sfrigola, una pentola che sobbolle... Si fa fatica a non percepirli come reali"", racconta Hirohiko Shoda, in arte Chef Hiro, che al tema del cibo come soggetto ricorrente nell'animazione giapponese ha dedicato il suo ultimo libro: Hiro Cartoon Food, pubblicato da Mondadori Electa e appena uscito subito schizzato ai primi posti in classifica.


Hirohiko Shoda, in arte Chef Hiro, è nato a Nara nel 1977. Dal 2006 vive in Italia dove è ambasciatore della cucina giapponese 

Attivissimo in rete e sui social, l'autore è ambasciatore della cucina giapponese in Italia, dove vive dal 2006, e protagonista di numerosi programmi in tv. In questo libro, in particolare, si sofferma sui significati che il cibo riveste in Giappone e sui messaggi che si vogliono veicolare introducendo un determinato piatto all'interno di una storia animata. Dai manga e gli anime degli anni Ottanta ai capolavori di Hayao Miyazaki, gli esempi sui significati più o meno nascosti nel cibo che Chef Hiro propone sono davvero tantissimi: riconoscenza, conforto, amicizia, ma anche critica al consumismo sfrenato, all'inquinamento o allo spreco. Lo abbiamo incontrato.

Ci racconti come è nato questo libro. A chi si rivolge?
""Era un progetto che avevo in mente da tempo e si è concretizzato nei giorni del lockdown: mi è sembrato il momento adatto per dare un po' di leggerezza, un'informazione divertente, qualche curiosità, ma anche un approfondimento sul mondo del Giappone, integrando il tutto con l'universo dei cartoon. A chi mi rivolgo? A tutti direi. A cominciare dai bambini che apprezzeranno la parte più legata ai cartoni animati, mentre la generazione dei quarantenni, cinquantenni di oggi vi ritroverà ricordi della sua infanzia. È un libro che unisce la cultura pop con aspetti più alti della tradizione giapponese"".

È vero ci sono molti riferimenti agli anni Ottanta: il ramen divorato dall'ispettore Zenigata di Lupin, le polpette di Kiss me Licia oppure le scodelle di gohan, il riso bianco, di cui fa scorpacciate prima di ogni gara la protagonista di Mila e Shiro - Due cuori nella pallavolo. C'è un motivo particolare?
""In realtà non ci sono solo i manga e i cartoni degli anni Ottanta. Per esempio, il cibo è molto importante nei capolavori del maestro Miyazaki e dello Studio Ghibli, dove veicola molto spesso anche critiche e condanne al consumismo sregolato o allo sfruttamento irrispettoso delle risorse della natura. Lo vediamo ne La città incantata, del 2001, dove i genitori della giovane protagonista spinti da un'ingordigia irrefrenabile alla vista di un banchetto incustodito, senza domandarsi a chi appartenga quel cibo, cominciano famelicamente a trangugiarne fino a trasformarsi in enormi maiali, provocando la reazione sconvolta della figlia. Nello stesso film, un altro personaggio bizzarro, Senza Volto, misterioso spirito con una maschera bianca sul viso, mangia sempre di più, arriva a inghiottire stoviglie e persino persone vive, diventando un mostro enorme e informe, putrido e ripugnante: anche lui rappresenta un'ulteriore critica al capitalismo e al materialismo, una pesante condanna morale nei confronti delle attitudini dell'uomo contemporaneo. Il suo è un divorare senza freno che serve a placare l'incolmabile vuoto interiore che si porta dentro. La protagonista saprà guardare oltre le apparenze e sanare questo vuoto regalandogli una possibilità di salvezza"".

Ma perché nei manga e negli anime giapponese il cibo è tanto importante? E soprattutto perché viene così ben rappresentato?
""Il cibo nel cartone animato è usato per trasmettere il ritrovamento della bellezza del passato. Può esprimere tanti messaggi: il sacrificio, l'amore oppure l'amicizia. Del resto, anche qui in Italia il cibo è importante, è condivisione, stare a tavola con la famiglia in tutto il mondo ha un significato importante. E nell'animazione giapponese forse lo è ancora di più"".

Ci può fare qualche esempio significativo di cibo usato nei manga per veicolare un preciso messaggio?
""Una scena molto intensa la ritroviamo sempre ne La città incantata di Miyazaki: la protagonista attraversa un momento difficile quando i genitori vengono trasformati in animali e allora interviene un amico che le porta gli onigiri, le famose palline di riso, come incoraggiamento e attraverso il cibo condividono qualcosa di molto importante. In Giappone il riso ha una grande storia: è dio, è un elemento fondamentale nella cultura e anche nella religione. Un momento di condivisione importante viene così espresso attraverso una piccola, semplice pallina di riso, ma in quella pallina c'è tutto, racconta tutto, il sentimento, la socialità del Giappone. È una scena che dice tutto. Un altro esempio più divertente in questo caso è in Doraemon: rappresenta un aspetto più popolare del Giappone questo gatto che viene dal futuro, un gatto spaziale. E il suo piatto preferito è il dorayaki, il pancake giapponese farcito dalla forma che ricorda un ufo. Non poteva essere un piatto banale, ma doveva essere qualcosa che simbolicamente si intona al contesto"".

Non ci sono però solo piatti della tradizione come la zuppa di miso o il riso nell'animazione.
""Assolutamente no. Sempre nelle opere di Miyazaki vengono spesso inseriti anche piatti di altri Paesi, Italia compresa, come gli spaghetti gustati dal protagonista di Porco Rosso, senza dimenticare le golose e sfrigolanti uova con bacon croccante ne Il castello errante di Howl o il delizioso pane e formaggio di Heidi, la famosissima bambina delle Alpi"".

Il suo libro, appena uscito, è entrato subito in classifica. E ai primi posti tra i più venduti ci sono molti manga giapponesi. È il momento d'oro in Italia per la cultura giapponese? Oppure come si spiega questa ""nippomania""?
""È vero il libro è andato subito in ristampa perché esaurito in pochi giorni. Questo dimostra che c'è molta curiosità nei confronti del Giappone, non solo per i cartoni animati, il kimono, la cucina... C'è sempre stato interesse per la cultura giapponese, anche negli anni Ottanta c'era, ma allora era più difficile trovare informazioni esatte, non c'era internet tanto per cominciare. Il Giappone ha una lunga storia e a me piace tramandarla, anche attraverso la cucina. Il 2021 è finalmente il momento giusto per raccontarla: prima del lockdown e dopo l'Expo di Milano 2015 erano sempre di più ogni anno gli italiani che partivano alla scoperta del Giappone. E si spera che quando finirà il Covid torneranno a farlo. Io sono ambasciatore del Giappone in Italia e nei miei libri cerco sempre di raccontare le tradizioni, la cultura, la storia del mio paese. Anche in questo, che dalla copertina può sembrare un cartone animato, un piccolo divertimento: in realtà, dentro vi è molto di più"".

",la repubblica,https://www.repubblica.it/cultura/2021/11/30/news/il_senso_di_manga_e_cartoni_giapponesi_per_il_cibo-328380138/?ref=search
"È morto Kentaro Miura, autore del manga 'Berserk'",20 MAGGIO 2021,"
Come succede in Giappone per garantire la privacy ai grandi maestri, è stata annunciata solamente oggi, giovedì 20 maggio, la scomparsa di Kentaro Miura a soli 54 anni. La morte in realtà è avvenuta il 6 maggio, quasi due settimane fa per una dissezione aortica acuta. La rivista per cui Miura pubblicava, Young Animal, ha rilasciato un accalorato comunicato che trasmette tutta la drammaticità di questa scomparsa assolutamente inaspettata: “Come dovremmo cogliere questo fatto inaccettabile? Ad essere onesti, non riusciamo a trovare le parole. Ricordiamo sempre il suo sorriso quando parlava allegramente dei suoi manga, anime e film preferiti. Non abbiamo mai visto la faccia arrabbiata del signor Miura. Era come un ragazzo che sembrava sempre divertirsi. Speriamo che tutti i fan, tutte le persone interessate al signor Miura abbiano un sorriso felice sui loro volti e preghino in silenzio per la sua anima con la redazione di Young Animal”.

Kentaro Miura era l'autore di Berserk, il manga per cui era famoso in tutto il mondo, fin dal 1989. Young Animal è una casa editrice di “seinen manga” ovvero un tipo di manga rivolto a un pubblico principalmente maschile universitario ma non solo: i ""seinen"" vengono letti anche da molti ""salararyman"", gli impiegati giapponesi (i target di riferimento in Giappone sono molto precisi ma fenomeni come Berserk sono ormai trasversali). I manga ""seinen"" propongono tematiche complesse dal punto di vista tematico ma anche psicologico e, soprattutto, con uno stile grafico ricercato. Quest'ultimo punto è sicuramente uno dei motivi fondamentali dell'enorme successo di Berserk. Come in un altro manga, Ken il guerriero, famosissimo in Italia, il protagonista di Berserk, Gatsu, è un guerriero solitario di un medioevo alternativo nato e cresciuto in mezzo alla violenza. L'inizio della saga è eloquente di per sé: Gatsu nasce da una donna impiccata e perde anche la madre adottiva a soli due anni a causa della peste. Il padre adottivo, Gambino, è un uomo violento e Gatsu impara da subito che per sopravvivere deve combattere. Al punto che sarà costretto a uccidere lo stesso padre. Da qui si dipana una lunghissima serie di vicissitudini meravigliosamente disegnate e sempre più crudeli che tengono il lettore attaccato a pagine incredibili. Non a caso il maggior punto di riferimento di Miura è Go Nagai, grande innovatore e creatore di personaggi come Devilman (il più vicino a Berserk per i tratti nervosi e la violenza della storia) ma anche di Goldrake e Mazinga. Ma è al Go Nagai che ricrea una sua monumentale versione de La Divina Commedia di Dante che Miura fa riferimento, insieme al pittore Hieronymus Bosch quando il suo stile diventa sempre più raffinato e visionario. Ma non solo: nel suo tratto si può vedere anche la lezione di Escher soprattutto per quanto riguarda i cromatismi e dell'artista svizzero H.R. Giger per i dettagli e certe caratterizzazioni biotecnologiche (Giger è il creatore dell'essere di Alien e ha realizzato famosi disegni per il film Dune di Jodorowsky mai realizzato).

Già dal titolo scelto da miura per la sua opera sappiamo quello che ci aspetta: i ""Berserk” infatti, secondo il mito, erano feroci guerrieri invasati dallo spirito di Odino/Wotan, che entravano in uno stato mentale di furia chiamato “berserksgangr” che li rendeva insensibili al dolore. Ci sono varie, affascinanti documentazioni di storici a riguardo e il termine è persino entrato nel linguaggio anglosassone contemporaneo: “Go berserk” significa infatti “essere fuori controllo per la rabbia” e si usa spesso, soprattutto tra i giovani.

Miura, già da giovanissimo aveva mostrato la sua attitudine al disegno creando a soli dieci anni un suo manga intitolato Miuranger, che metteva insieme il suo nome con “ranger”: ne aveva addirittura creato una decina di volumi. Era evidente una predestinazione: il manga lo aveva scelto. Ha iniziato a disegnare Berserk a soli 22 anni andando avanti ininterrottamente fino a oggi con ritmi di lavori incredibili: la longevità della sua serie, la sua dedizione al lavoro, la grandezza del suo disegno, il suo stile di vita appartato e solitario, al limite del misterioso è stata quella dei grandi maestri giapponesi da Tezuka, il ""dio dei manga"" a Taniguchi.

La forza del disegno di Kentaro Miura è stata tale da attraversare il mondo: chiunque abbia avuto occasione di andare a una manifestazione dedicata al fumetto in Italia, da Lucca Comics al Napoli Comicon fino al Romics non avrà potuto fare a meno di vedere centinaia di ragazzi vestiti come i suoi personaggi, inconfondibili anche per l'inusuale grandezza delle spade che era una caratteristica di Guts, il protagonista del suo manga.

In Italia la saga di Berserk viene da sempre pubblicata da Panini e ne sono usciti ben 40 volumi. Nel mondo ha venduto più di 50 milioni di copie in quindici paesi, tra cui Francia e Stati Uniti. Come succede in Giappone per le serie di maggior successo il manga è diventato anche molto altro: una serie animata, un romanzo, un film d'animazione per il cinema e una serie videogiochi. Berserk ha inoltre fortemente influenzato altre produzioni culturali, come la serie di videogiochi giapponese Souls (Demon's Souls, Dark Souls…). Insomma, la sua influenza su tutto il mondo del fumetto e non solo è fortissima, lo stile di Kentaro Miura inimitabile. Tanto che adesso la domanda che si fanno i fans è: come potrà andare avanti la serie senza di lui? Francamente crediamo sia impossibile. E probabilmente sarebbe giusto così.",la repubblica,https://www.repubblica.it/cultura/2021/05/20/news/addio_al_fumettista_kentaro_miura_sua_la_saga_manga_berserk_-301880250/?ref=search
"Muore Takao Saito, l'autore del manga più longevo al mondo",29 SETTEMBRE 2021,"
È morto a 84 anni il mangaka Takao Saito: tumore al pancreas. Si lascia alle spalle una carriera florida, con riconoscimenti di rilievo fino dagli anni Settanta per la sua serie, Golgo 13, dal 1968 la più longeva della storia e la seconda più venduta: con oltre 300 milioni di copie è superata solo dal mezzo miliardo di One Piece. In realtà dietro al successo di Golgo, negli anni, non c'era solo Saito, ma un intero dipartimento, come succede nelle opere più complesse e serializzate (in misura non diversa dai fumetti Bonelli che tutte le settimane escono in edicola). È anche per questo che la casa editrice, la Shogakukan - sulla cui rivista Big Comic uscì il primo numero di Golgo - potrà senza problemi accontentare l'ultimo desiderio di Saito: lasciar continuare la sua storia senza vederla bruscamente interrotta dalla sua morte.

Vediamo di cosa parla Golgo, però, che in Italia esce per Edizioni BD. È la vicenda di Duke Togo, un sicario professionista che ha per nome in codice, appunto, quello di Golgo 13, dal Golgota, il luogo del calvario di Cristo, e dal numero ritenuto tra i più sfortunati al mondo. Il logo del killer è uno scheletro con una corona di spine. Nelle numerose storie della serie, Togo (o Golgo) gira per il mondo a compiere missioni di ogni tipo, non tutte necessariamente letali.

Tutt'oggi pubblicato su Big Comic, Golgo 13 è stato raccolto in circa 200 volumi standard (o tankobon, il formato con cui si ripubblicano i manga dopo essere usciti sulle riviste, ad esempio) ad aprile 2021. Ne sono sono stati ricavati due live action negli anni Settanta, poi alcune serie anime e dei videogiochi, anche per Nintendo.


Un'interruzione nell'infinita produzione di Golgo però c'è stata: durante la pandemia di Covid. A causa del lockdown giapponese, la storia si è bloccata da maggio a luglio 2020, prima di ripartire a pieno regime. E così dovrebbe continuare, o almeno questo sperano i fan del cult giapponese, anche dopo la dipartita del suo creatore.",la repubblica,https://www.repubblica.it/cultura/2021/09/29/news/muore_takao_saito_l_autore_del_manga_piu_longevo_al_mondo-319988443/?ref=search
Guida al Giappone che non ti aspetti,25 LUGLIO 2021,"Romanzi, manga, anime, l’arte e anche la musica. Ora che sono arrivate pure le Olimpiadi, il Giappone non è mai stato così vicino. Certo sono anni che esercita su di noi il suo fascino letterario, cinematografico, di costume, sospeso com’è tra modernità e tradizione, spiritualità e consumismo sfrenato. Ma questo è il Giappone che crediamo di conoscere, e anche molto bene. Nei giorni in cui i riflettori del mondo sono puntati su Tokyo è arrivato il momento di scoprire invece anche quei lati più nascosti (a molti) che ruotano intorno all’amore, al sesso, all’immaginario visivo di questo paese che ora come mai fa tendenza. Ci aiuta nell’impresa Antonio Moscatello, giornalista e scrittore esperto di Asia e di Giappone in particolare, dove ha studiato e vissuto, e che a pochi giorni dall’inizio dei Giochi ha dato alle stampe il suo ultimo libro, A tutto Giappone, pubblicato da Newton Compton: sottotitolo Amore, sesso, vecchi e nuovi miti nel Paese che fa tendenza. Una guida “culturale” che ci accompagna alla scoperta di quel – tanto o poco – che del mito nipponico ci resta da mettere a fuoco, ma soprattutto che “punta a raccontare il Giappone visto dal suo lato emotivo”, come mette subito in chiaro l’autore, parlando di arte, di letteratura, di cinema, di cucina, ma anche di moda, di design e ovviamente di sport. Ma soprattutto disseminando il racconto di aneddoti e curiosità di cui fare tesoro. Vediamone qualcuno.

Il bacio questo sconosciuto
È proprio dall’amore che questa insolita guida prende le mosse, amore che se ovunque è complicato in Giappone sembra esserlo ancora di più: provate a chiedere a quanti hanno avuto una storia con un giapponese, uomo o donna che sia, per averne la conferma, invita a fare Moscatello. Diverse sono infatti le modalità di comunicazione e di espressione del sentimento. A cominciare dal bacio, questo sconosciuto, che in Giappone non esisteva almeno fino al Ventesimo secolo e che arriva attraverso la letteratura e il cinema.

Come un wrestler fece decollare la tv
Tra le chicche che non tutti gli appassionati di Giappone sicuramente conoscono ce ne è una che lega l’ascesa della tv negli anni Cinquanta proprio al wrestling: d’altronde non c’è da meravigliarsi, dal momento che il copione degli incontri era fatto in modo da esaltare il sentimento nazionalistico. Ed è alla fine dello stesso decennio che inizia l’epoca d’oro dei dorama, i nostri sceneggiati: fiction rivolte a un pubblico principalmente femminile, che a partire dagli anni Novanta ha abbassato la fascia d’età conquistando le ventenni.

Manga e anime
Se su manga e anime crediamo invece di sapere, tutto perché negli ultimi decenni hanno avuto una diffusione ampissima in Occidente e in Italia in particolare, proviamo allora – suggerisce l’autore – a rispondere a una prima domanda: quando e dove nasce il manga? Chi non sa rispondere può tranquillamente leggere le pagine che Moscatello vi dedica, per tutti gli altri vale il suggerimento dell’autore di saltare invece questo capitolo. Dove da Hokusai, considerato giustamente l’illustratore più legato al manga, al grande Tezuka, fino allo Studi Ghibli di Miyazaki, l’autore ci offre un’ampia panoramica di un prodotto culturale che continua ad affascinarci.

Ti conosco mascherina
Non solo manga, però. Anche la moda, il design e soprattutto lo sport giapponese meritano di essere conosciuti. E sin da tempi non sospetti, quando ancora non si parlava di Covid 19 e in Occidente le mascherine protettive le utilizzavano solo i chirurghi, il Giappone coltivava già una cultura della maschera. Sicuramente legata alla proverbiale timidezza, o hitomishiri, alla paura di arrossire, di sostenere lo sguardo altrui, all’ansia rispetto al proprio aspetto e al proprio odore che in Giappone sono piuttosto comuni. Ma anche a leggende diffuse e spaventose, ricorda Moscatello, che hanno a che fare con il mondo degli yokai, i mostri della tradizione di credenze popolari giapponesi.

A proposito di sport
Anche lo sport è tra le passioni più grandi dei giapponesi, ma spesso non si tratta degli stessi sport che piacciono a noi. Dal sumo al sollevamento di grosse pietre, o chikaraishi, dal kemari – sorta di gioco del palleggio in cui si deve evitare di far cadere la palla a terra – allo yakyu, cioè il baseball giocato nella terra del Sol Levante, l’autore ci accompagna in una bella carrellata sportiva, tra discipline tradizionali e sport più moderni.

C’è vita oltre Murakami
Non mancano poi le pagine dedicate al cibo e alla musica, ma soprattutto sono utili i suggerimenti di lettura, perché non ci sono solo Kenzaburo Oe e Haruki Murakami tra gli scrittori giapponesi che hanno fatto sentire la loro voce. All’ombra di questi grandi narratori, è cresciuta e sta crescendo una generazione di giovani autori che rendono viva, creativa e non scontata la produzione letteraria nipponica. Tra questi Moscatello indica alcuni nomi da tenere a mente, i cui romanzi si trovano anche tradotti in italiano. Per esempio, Hiromi Kawakami che ha già ottenuto diversi riconoscimenti: da segnalare il suo I dieci amori di Nishino (Einaudi). Di Murata Sayaka va invece assolutamente letto il romanzo Kombini ningen, tradotto in italiano in La ragazza del convenience store (e/o). Infine, Furukawa Hideo, per il quale si è parlato anche di Nobel: tra i suoi romanzi pubblicati in Italia uno dei più interessanti è Belka (Sellerio).",la repubblica,https://www.repubblica.it/cultura/2021/07/25/news/il_giappone_che_non_ti_aspetti-311595729/?ref=search
Giappone degli spiriti,01 AGOSTO 2021,"Il quarantenne parigino Benjamin Lacombe non è solo uno degli illustratori europei più noti e tradotti, ma anche un entusiasta dell'illustrazione. ""A livello artistico viviamo in un'età dell'oro dell'illustrazione. Non si è mai vista una tale diversità e vivacità artistica. Anche solo rispetto a 15 anni fa, l'offerta in libreria è di una varietà e qualità media incomparabili"". Nonostante si sia affermato grazie a un'enorme varietà di atmosfere, dal gotico dei Racconti macabri di Edgar Allan Poe al surrealismo barocco di Alice al di là dello specchio, passando per il puccioso investigatto Sherlock e diverse biografie in costume (Maria Antonietta, il Re Sole) o classici letterari (Perrault, Hugo, Salten, Mérimée), Lacombe è però tornato di recente al suo primo amore e fonte di ispirazione: il Giappone.


""Sul Giappone ha lavorato fin dal primo libro, L'esprit du temps, che era un fumetto su una ragazza giapponese trasformata in un fantasma"". Da dove viene questa passione: curiosità personale o esperienza generazionale? ""Entrambe. Appartengo alla generazione che ha vissuto l'arrivo in Occidente dei manga e degli anime, e ormai mi rendo conto di quanto sia stato forte quell'impatto: erano quasi sovversivi, perché oggi, per i temi talvolta delicati e ""caldi"", non potrebbero essere più trasmessi come prodotti per bambini. In quei cartoni animati, inoltre, c'erano personaggi come gli y?kai. Erano strani, non ne sapevo nulla e iniziai a cercare informazioni"". Nel caso di Lacombe, la scoperta delle creature soprannaturali tipiche del folklore nipponico - gli y?kai - lo ha accompagnato in un percorso che dai fumetti e cartoni animati lo ha condotto fino a Lafcadio Hearn, del quale ha illustrato ben due raccolte di racconti, la seconda delle quali è stata di recente tradotta dal raffinato editore L'ippocampo, con il titolo Storie di fantasmi del Giappone. ""La mia prima scoperta della cultura giapponese viene da Dragonball o Akira da bambino. Gli y?kai li ho scoperti grazie ai cartoni animati di Rumiko Takahashi (autrice di celebri manga e anime come Lamù, Ranma ½ o Inuyasha, ndr), ritrovandoli nei film di Hayao Miyazaki e nei manga di Shigeru Mizuki. E poi ho incontrato Lafcadio Hearn"".


Rimasto largamente sconosciuto e inedito in Italia fino agli anni novanta, Lafcadio Hearn fu un giornalista e scrittore globetrotter vissuto nella seconda metà dell'Ottocento a cui dobbiamo molto. Fu infatti il primo narratore a raccogliere e divulgare in lingua inglese le leggende del folklore giapponese, al punto da diventare a lungo il più importante riferimento per la conoscenza delle tradizioni di quel paese, ""una specie di equivalente di ciò che i fratelli Grimm fecero per noi europei"" sostiene Lacombe.

Viaggiatore letterario dall'influenza paragonabile a quella di un Bruce Chatwin, ma in realtà dotato di un'attitudine al confine tra la ricostruzione folkloristica di Italo Calvino e l'accento inquietante di un Edgar Allan Poe, Hearn è tuttavia stato per lungo tempo dimenticato ""tranne che in Giappone, dove peraltro è noto sotto un altro nome, ovvero quello della sua sposa - il che è ancor più incredibile"" sottolinea giustamente l'illustratore. ""Anche per questo ho fatto un secondo libro. I suoi temi come gli y?kai sono talmente universali e transgenerazionali: sono l'espressione, per i giapponesi, di tutto ciò che sembra incomprensibile. E permettono quindi di affrontare temi molto ricchi e diversi, parlare di questioni tabu, esorcizzare inquietudini"". I racconti di Storie di fantasmi del Giappone sono accompagnati da disegni in cui Lacombe dà sfoggio di una grande diversità di stili e tecniche, allo scopo di rendere giustizia alla diversità non solo di ambienti ed epoche, ma anche di allegorie ed emozioni evocate dai personaggi umani, animali o magiche creature. Nel ""Sogno di un giorno d'estate"" un giovane pescatore, per avere risparmiato una testuggine, viene premiato dal dio del mare con l'amore, ma con il vincolo di abbandonare la propria natura terrena. Al centro di ""Ikiry?"" c'è uno specifico tipo di fantasma, uno spirito prodotto dalla rabbia. Ne ""Il mangiatore di sogni"" un uomo racconta un incubo a un Baku, uno spirito dedito a nutrirsi di brutti sogni.


Ma agli occhi dell'illustratore i fantasmi giapponesi nascondono un ulteriore fascino, tutto visivo: quello della sfida grafica. ""Sono come un immenso cadavre exquis lungo il tempo. Nel corso dei secoli ci sono stati y?kai creati da vari artisti. Per esempio il Gashadokuro, lo spirito noto come ""scheletro affamato"", fu inventato graficamente da Utagawa Kuniyoshi. È stato poi ripreso da Shigeru Mizuki e molti altri disegnatori"" - mentre parliamo mi mostra alcuni esempi, tratti da manga e da un disegno animato americano - ""e lo stesso Lafcadio Hearn ne scrisse la storia, ispirando a sua volta altre interpretazioni. Gli y?kai, in fondo, esistono solo come entità visive. Ma quello che li rende interessanti per me, e divertenti, è il fatto che all'origine non ci sono altro che delle storie"". Storie di fantasmi invisibili all'uomo, dei quali solo il disegno può dare una parvenza di vita.",la repubblica,https://www.repubblica.it/robinson/2021/08/01/news/giappone_degli_spiriti-312487864/?ref=search
"Intervista a Macoto Tezuka: ""Mio padre Osamu Tezuka, il Dio dei manga""",03 GIUGNO 2021,"Macoto Tezka (per qualche motivo a lui solo noto vuole che si scriva così, anche se non sarebbe corretto secondo i canoni di traslitterazione dal giapponese per cui dovrebbe essere ""Makoto Tezuka"") è il figlio di Osamu Tezuka, il più grande autore del Sol Levante, tanto da essere chiamato “Manga no Kamisama”, “Il Dio dei manga”, che in soli sessant’anni di vita ha prodotto 700 opere per più di 150.000 pagine in oltre 400 volumi pubblicati dalla casa editrice Kodansha. Di Tezuka è anche impressionante la varietà del lavoro. Non esiste praticamente genere in cui non si sia cimentato, dalla fantascienza del suo personaggio più famoso, Astro Boy, alla fiaba (La principessa Zaffiro, Kimba, il leone bianco), dalla religione (Budda), alla medicina a sfondo noir (Black Jack) fino ai capolavori assoluti: La storia dei tre Adolf sulla Seconda guerra mondiale e La fenice, una storia dell’umanità a cui lavorerà per tutta la vita (sono ben 16 volumi). Tutte questi titoli e altri ancora vengono oggi ripubblicati in Italia da J-Pop.

Esistono però manga meno conosciuti ma interessanti come le trasposizioni letterarie (Delitto e castigo, Neo Faust) e biografie musicali (Ludwig B) o che raccontano il Giappone del cambiamento, dal mondo dei samurai a quello moderno che vede i mercanti come protagonisti, come rappresentato in un altro monumentale capolavoro poco noto al pubblico occidentale, Hidamari no ki, in italiano tradotto liberamente come Il bisturi e la spada (il riferimento è al famoso saggio sul Giappone di Ruth Benedict, Il crisantemo e la spada). Infine ci sono manga che raccontano il Giappone contemporaneo a Tezuka, in particolare quello degli anni Settanta. Sono opere visionarie e crudeli, come La cronaca degli insetti umani, I.L. - La ragazza dai mille volti, Ayako, MW e, soprattutto, Barbara. Un manga che ha affascinato il figlio di Osama, Macoto Tezka appunto, che ne ha tratto un film. Partiamo da qui.

Quali sono state le difficoltà nel trasporre il manga di suo padre in un film con protagonisti reali?
«È un’opera che conoscevo molto bene, per cui le difficoltà che ho avuto non riguardavano il contenuto o la messa in scena, quanto piuttosto il fatto che fosse un soggetto difficile, da far digerire all’industria cinematografica giapponese, ragion per cui molte case di produzione me l’hanno rifiutato».

Il film segue fedelmente la trama del libro o ci sono delle diversità?
«La narrazione è, nel suo complesso, fedele all’originale, ma avendo dovuto accorciare la vicenda ho apportato alcuni cambiamenti nelle impostazioni iniziali, soprattutto di regia e storytelling».

“Barbara” ha una trama molto fitta: ha dovuto tagliare qualche parte?
«L’opera originale ha la struttura di una serie, per farne un film sono stato costretto a omettere, controvoglia, numerosi episodi. Ho voluto però conservare tutte le immagini “forti” proprie dell’originale».

Suo padre nel realizzare questo manga è stato influenzato dal genere gekiga?
«Più che al movimento “gekiga”, ritengo abbia preso a riferimento alcune opere di specifici mangaka, come per esempio Futen di Shinji Nagashima (l’autore, che è stato anche assistente di Tezuka, in realtà si è in seguito avvicinato proprio al movimento gekiga, che faceva riferimento a un crudo realismo e a un pubblico adulto; Futen “Vagabondo”, del 1967, racconta il suo distaccamento dalla società giapponese che stava sperimentando grandi cambiamenti, ndr)».

“Barbara” è un lavoro molto sperimentale che nasconde numerosi risvolti sociali: come venne accolto ai tempi dell’uscita? Creò scandalo?
«Sfortunatamente, tra le varie opere di Tezuka Osamu dell’epoca, questa non venne particolarmente apprezzata, non richiamò attenzione e non causò particolari scandali. Forse era fin troppo originale, tanto da risultare incomprensibile per molti lettori. Solo successivamente diversi artisti e persone del mondo teatrale dichiararono di essere stati influenzati da questo titolo».

Infatti si parla anche di temi come stregoneria e demoni ma in stile occidentale: suo padre era interessato a questi argomenti?
«Mio padre si interessava di qualsiasi cosa. L’occultismo compare in Barbara perché era di moda negli anni Settanta. Come probabilmente saprete, L’esorcista ottenne molta popolarità anche in Giappone».

Un altro dei riferimenti è ai meccanismi devastanti dello show business: si ritrova anche lei nella descrizione che ne viene fatta?
«Il mondo dello spettacolo e dell’arte trattano di cose che nella realtà non esistono. Per questo capita che le persone che lavorano in tali ambienti siano afflitti da instabilità, che li spinge a cercare rifugio nel mondo dei sogni. Questo finisce per farli precipitare in una sorta di decadentismo. È come se fosse il prezzo da pagare per poter sognare».

Sembra anche un’opera molto pessimista sul lavoro dell’artista: rappresentava un periodo di difficoltà artistica per suo padre?
«Anche tenendo conto del suo “decadentismo”, non penso che il protagonista sia pessimista. È un percorso di vita e come tale fatto anche delle sue angosce. Ritengo che Osamu Tezuka, al contrario, fosse all’apice della propria verve creativa quando scrisse quest’opera».

Che rapporto aveva con lui?
«Non era il rapporto tradizionale tra un genitore e il proprio figlio, tra noi c’era anche un rapporto di amicizia. Certo, non avevamo molto tempo per parlare ma nelle poche occasioni che avevamo discutevamo spesso dei nostri film preferiti, oppure andavamo al cinema insieme. Il ricordo più bello risale al viaggio che facemmo a Hollywood. Era il 1977 e andammo a vedere Guerre stellari e Incontri ravvicinati del terzo tipo».

Qual è il suo personaggio preferito, tra quelli da lui creati?
«Tutte le opere e i personaggi sono come una famiglia, non sono in grado di dire chi sia il migliore di loro».

E qual era invece quello di suo padre, secondo lei?
«Mio padre diceva spesso che Astro Boy era poco riuscito, ma poi è stato quello che ha disegnato più a lungo... non faceva altro che disegnare Astro Boy. Non so cosa passasse veramente nell’animo di mio padre e non ho idea di quali manga gli piacessero».

È vero che aveva quattro editor che lo aspettavano per la consegna delle tavole e che lui a volte fuggiva?
«Certo che è vero. Scappava dalla finestra del bagno nel cortile posteriore per andare a concerti e al cinema. Aveva bisogno di distrarsi per poter creare».
Qual è la cosa più importante che ha imparato da suo padre?
«Il fatto di lavorare duro, con dedizione, per le cose che uno ama».

In Italia è uscito “Il bisturi e la spada”, l’opera monumentale che racconta il periodo in cui il Giappone è costretto ad aprirsi all’Occidente. I protagonisti, un medico (Tezuka Ryoan) e un samurai ( Hattori Hanzo, citato anche da Tarantino in “Kill Bill”), sono vostri antenati ?
«Ryoan Tezuka è il mio trisavolo. Invece non so molto di Hattori Hanzo. Potrebbe avere qualcosa a che fare con la famiglia di mia nonna dato che il suo cognome di famiglia era “Hattori”. Purtroppo non ho mai incontrato Tarantino».

Lei cosa ne pensa del Giappone contemporaneo?
«Trovo deplorevole che molti giapponesi abbiano perso senso estetico e interesse nell’apprendere. Si sta abbandonando la cultura per dare priorità all’economia».

Immagina cos’avrebbe pensato suo padre se fosse ancora vivo?
«Osamu Tezuka, come tutti i geni, ha sempre disegnato il modo di vivere e di pensare di esseri umani universali. I problemi che attraversano la società moderna attanagliano l’umanità, sin dai tempi antichi: le sue risposte restano valide ancora oggi».",la repubblica,https://www.repubblica.it/robinson/2021/06/03/news/intervista_a_macoto_tezuka_mio_padre_osamu_tezuka_il_dio_dei_manga_-304094872/?ref=search
Arriva 'La parata degli Yokai': la prima mostra fuori dal Giappone dedicata alle sue spaventose e bizzarre creature soprannaturali,11 LUGLIO 2021,"“Ma che cavolo è questo?” se lo chiede lo stesso autore di un emaki veramente bizzarro. L’emaki è un rotolo di carta o seta che si svolge orizzontalmente e si legge da destra verso sinistra raccontando una storia. I primi risalgono al 1100 e si possono considerare concettualmente gli antesignani dei manga, i fumetti giapponesi. Perché lo sconosciuto autore di questo emaki intitolato Different Yokai Monsters si chiede “nanjaka?” ovvero, appunto, “che cavolo è questo?”. Perché dopo aver disegnato una specie di essere proboscidato che spruzza acqua, un inquietante vecchio dal naso prominente e lunga barba a tre punte, una scimmia orecchiuta con le labbra rosse e capelli con il kimono, disegna anche un mostro senza testa né gambe ma con la coda, talmente assurdo che neppure lo stesso autore è in grado di dire di cosa si tratti. Questo e molto altro troverete ne La parata degli Yokai – Creature soprannaturali dal Giappone, una mostra molto interessante che si tiene dal 12 luglio al 22 ottobre (ma purtroppo il mese di agosto non è aperta al pubblico) presso l’Istituto di Cultura Giapponese di Roma. Realizzata a cura di Yumoto Koichi, grande collezionista e creatore del Miyoshi Mononoke Museum meglio noto come Yumoto Koichi Memorial Japan Yokai Museum, il primo museo dedicato interamente agli Yokai.

Yumoto Koichi, antropologo e ricercatore che ha dedicato tutta la vita a studiare gli 'Yokai' (da 'yo', 'maleficio' e da 'kai', 'manifestazione inquietante') ha donato a questo museo, che sorge nella città di Miyoshi, vicino a Hiroshima, ben 5.000 oggetti della sua amplissima collezione. La scelta non è casuale: Miyoshi è famosa per l’Ino Mononoke Roku, una famosa storia del periodo Edo (1603-1868) che racconta la battaglia di un ragazzo, Ino Heitaro, contro gli Yokai, tenutasi nel luglio 1749 e durata ben 30 giorni e 30 notti consecutive, dando origine a un’incredibile serie di libri, rotoli e leggende.

Quella di Roma, curata appunto dallo stesso Yumoto Koichi, è la prima esposizione di questo tipo che viene presentata in un istituto di cultura estero e verrà presentata in seguito in molte altre città. Del resto la cultura legata agli Yokai è importantissima: in vari stadi, periodi ed evoluzioni ha permeato prima la cultura 'popolare' giapponese e, in seguito, quella cosiddetta 'pop' giovanile. Agli Yokai sono infatti debitori l’infinita quantità di stranissimi mostri che appaiono nei manga e negli anime (i 'cartoni animati') che, dopo il Giappone, hanno conquistato il resto del mondo: il famoso 'soft power' made in Japan che anche in Italia conosciamo molto bene. Basti pensare che nelle classifiche ufficiali dei libri stranieri ormai ogni settimana appaiono quasi sempre dai quattro ai sei titoli di manga, creando anche un certo imbarazzo (e forse la necessità di creare una nuova classifica dedicata esclusivamente al fumetto, viste le vendite in costante aumento). Anche perché ultimamente a questi si accompagnano autori come Toshikazu Kawaguchi con best seller quali Finché il caffè è caldo o Basta un caffè per essere felice, rendendo la suddetta classifica quasi un monopolio giapponese.

Yumoto Koichi spiega che gli Yokai nascono quando ancora non esisteva l’illuminazione, le città erano buie ed era facile per la gente credere si aggirassero delle oscure presenze nelle tenebre dei piccoli villaggi, ma anche delle grandi metropoli. La mostra è divisa in quattro sezioni: la prima si intitola Lo spettacolare universo della pittura Yokai su rotolo, la seconda L'ultracolorato mondo degli Yokai, la terza Yokai e giochi e la quarta Yokai d'oggi.


La prima parte inizia con il famosissimo Hyakki Yagyo emaki, ovvero il dipinto che mostra la Parata notturna dei cento demoni, la prima versione della quale viene realizzata da Tosa Mitsunobu nel periodo Muromachi (1336-1573). Qui i demoni hanno ancora un aspetto orrorifico e sono poco caricaturali. Nei secoli successivi ne verranno realizzate innumerevoli versioni. Il rotolo che invece si può vedere in mostra è del successivo periodo Edo: qui appaiono demoni blu che combattono demoni rossi, un mostro con un occhio solo e un mulino a vento al posto della testa e un altro con un occhio nello stomaco; oppure, ancora, un koto e un biwa (due strumenti musicali) animati che a occhi occidentali sembrano veramente strani: per capire meglio bisogna tenere presente il fatto che in Giappone, spesso e volentieri, gli oggetti possono diventare spiriti o demoni, come del resto insegna il buddhismo.

Una cosa importante da sottolineare è come in questo dipinto non appaia alcun essere umano; ci sono solamente Yokai. Da qui in poi verranno realizzate, nel corso del tempo, innumerevoli rappresentazioni della Parata che si ritroveranno negli anni a venire in molteplici forme e adattamenti, anche nei prodotti culturali di massa contemporanei, basti pensare al bellissimo anime Pom Poko, di Isao Takahata, realizzato dallo Studio Ghibli di Hayao Miyazaki, che vede la lotta dei tanuki (i procioni, considerati in Giappone animali magici e che hanno il potere di mutaforma) contro gli umani che vogliono trasformare il bosco in un quartiere residenziale: verso la fine del film si può infatti assistere a una fantasmagorica parata di demoni. L'essenza di Pom Poko in realtà è proprio il ricordo nostalgico per un Giappone ormai perduto, in cui si è persa la poesia delle antiche storie in cui volpi, procioni e spiriti vari convivevano con gli uomini, dando origine alle leggende.

""Nel successivo periodo Edo gli Yokai perdono l'aspetto orrorifico degli inizi e diventano popolarissimi grazie anche alla diffusione sempre maggiore della stampa"", spiega Maria Cristina Gasperini, antropologa e addetta agli affari culturali dell’Istituto Giapponese di Cultura che ha tradotto e organizzato i testi che accompagnano le immagini della mostra, ""addirittura, più in là nel tempo, possiamo vedere una stampa di Kuniyoshi in cui gli Yokai vengono utilizzati per fare satira politica. Quanto alla Parata dei cento demoni, altri elementi da notare sono lo 'scrigno pesante', ovvero pieno di questi esseri, e il fatto che alla fine del rotolo quasi sempre venga rappresentato il sole perché la parata è sempre notturna e il sole la dissolve, riportando la situazione alla normalità, mentre i demoni scompaiono. Anche in questo caso è interessante notare la dualità tra mondo degli esseri umani (il giorno) e quello degli spiriti (la notte), che però sono essenziali l'uno all'altro. Un'altra cosa da sottolineare è che neanche i giapponesi conoscono tutti gli Yokai: semplicemente perché è impossibile. Hanno in mente magari le tipologie di classificazione ma la maggior parte conosce i più famosi, come Yuki Onna (la 'donna delle nevi' che può uccidere ma anche innamorarsi degli esseri umani), o Rokurokubi (i famosi demoni dal collo allungato), oppure quelli del proprio luogo di provenienza. Gli Yokai, però, sono talmente numerosi che nessuno può conoscerne tutti i nomi, anzi, a questo proposito esistono in Giappone moltissimi manuali classificatori"".

Per chi voglia accostarsi a questi mondi suggeriamo di iniziare con lo splendido volume Ombre giapponesi, pubblicato da Adelphi, in cui Lafcadio Hearn, uno dei primi studiosi 'gaijin' ('stranieri'), raccoglie le storie orali di demoni e spettri. ""A poco a poco le stampe si fanno più caricaturali, tanto che in quella intitolata Cinque mostri Yokai appaiono un demone che lava i panni e uno con la testa a teiera, mentre il massimo del bizzarro si raggiunge nel rotolo intitolato Diversi mostri yokai, che mostra anche Nanjaka, un nome che letteralmente significa 'e questo che cavolo è?': una domanda che evidentemente si pone lo stesso autore dopo aver disegnato un essere con coda di lupo senza testa né piedi"", conclude Gasperini.

Quando, grazie allo sviluppo delle tecniche di stampa della xilografia, avviene un'incredibile diffusione popolare delle stampe degli Yokai, rendendoli molto familiari ai giapponesi, i mostri perdono la loro carica 'horror' e diventano così familiari tantp da diventare protagonisti di vari giochi: carte, libri di catalogazione, tabelloni simili al nostro Gioco dell'oca fino a entrare nei manga e negli anime, da Inuyasha al best seller di oggi, Demon Slayer (uno di quei manga che finisce ogni settimana ai primi posti delle classifiche italiane a cui si accennava in precedenza; è anche uno degli anime più visti su Netflix).

Il più grande autore di manga dedicato agli Yokai, a cui si deve il loro grande revival dopo la Seconda Guerra Mondiale, è il grande Shigeru Mizuki con il suo Hakaba no Kitaro (Kitaro dei cimiteri) che appare per la prima volta nel 1959. Non solo. Mizuki è anche un instancabile classificatore: nel 1994 la casa editrice Kodansha pubblica Mizuki Shigeru no NihonYokai Meguri, La guida di Mizuki Shigeru agli Yokai giapponesi e ai loro luoghi (pubblicato anche in Italia da Kappalab nel 2015 e più volte ristampato, l'ultima da pochissimo tempo, con il titolo: Yokai - Mostri e spiriti del folclore giapponese). In questo volume potete trovare l'elencazione di un'incredibile quantità di Yokai: dal famoso 'ombrello', che in realtà si chiama Kasabake e che ""era solito aggirarsi durante la notte ridendo, con un unico occhio e la lingua fuori dalla bocca in un perenne sberleffo"", oppure quello che forse è il più assurdo di tutti, Akaname, un mostro che ""lecca la sporcizia accumulata nei gabinetti"". Un modo probabilmente utilizzato dagli adulti per insegnare ai bambini l'importanza dell'igiene e della pulizia. Una delle gemme della mostra è la possibilità di vedere alcune splendide tavole originali di Mizuki mentre, purtroppo, la maggior parte dei rotoli sono riproduzioni realizzate lo scorso anno. Questo è dovuto al fatto che la loro fragilità rende molto difficile il loro trasporto al di fuori dal Giappone.

Infine, la mostra si chiude con la segnalazione del grande ritorno degli Yokai durante la pandemia, in particolare di uno: il suo nome è Amabie e le prime notizie su di lui risalgono al 1846, quando nella provincia di Higo (nell'attuale regione di Kumamoto) venne avvistata, vicino agli scogli, una creatura con il corpo di pesce, becco e capelli, forse parente delle sirene Occidentali. È sempre Mizuki a segnalarla raccontando che, in caso di pestilenze, l'ammalato sarebbe guarito qualora gli fosse stato mostrato il suo ritratto. Così quando è scoppiata la pandemia nel 2020, c'è stata la gara a reinterpretare Amabie in chiave moderna, come portafortuna: ""Anche ai nostri giorni gli Yokai continuano a vivere in mezzo ai giapponesi"", conclude un filmato della mostra a cura della Japan Foundation. Insomma, gli Yokai, anche se non sembra, sono sempre tra noi, nel bene e nel male, come è tipico si diceva, del loro dualismo visto che molti tra loro non sono pienamente maligni ma neppure del tutto benigni, proprio come gli uomini. Così la pensa anche Yoshiharu Tsuge, uno dei più grandi autori geki-ga, il fumetto realistico giapponese che mostra i lati più difficili della vita in Giappone, ritiratosi in solitudine non si sa bene dove. Un tipo di fumetto che fino ad ora, proprio perché mostrava qualcosa che si preferiva non vedere, è rimasto ai margini ma che gode ora di una nuova riscoperta. Ma questa è un'altra storia. Magari da raccontare nella prossima mostra.

",la repubblica,https://www.repubblica.it/cultura/2021/07/11/news/arriva_la_parata_degli_yokai_una_mostra_dedicata_alle_spaventose_e_bizzarre_creature_soprannaturali_del_giappone-309867447/?ref=search
"""Sono tornato a Bologna per dirvi del Giappone, torbido e affascinante""",23 dicembre 2020,"Dopo 19 anni, passati tra Tokyo e gli Stati Uniti, la Russia e l'Ucraina, Parigi e la sua Sardegna, Igor Tuveri, in arte Igort, da due settimane ha scelto di tornare a vivere a Bologna, dove negli anni Ottanta, dal Dams a Valvoline, ha contribuito a rivoluzionare il fumetto italiano. E mentre in libreria esce il terzo capitolo dei suoi ""Quaderni giapponesi"" (Oblomov editore), mette in cantiere un nuovo progetto, ancora segreto, che coinvolge la città.

Come mai è tornato?

«Avevo voglia di ritrovare una città attenta alla cultura, l'ossigeno di cui mi nutro. Me ne andai nel 2001, quando Bologna mi sembrò infiacchita, ora penso che possa essere nuovamente il centro propulsore dello sviluppo creativo del Paese. Trasferirò parte della redazione di Linus (di cui è il direttore ndr), d'altronde le mie case editrici sono sempre rimaste qui. Sto poi lavorando a un grande progetto in cui vorrei coinvolgere i più grandi talenti europei ma è prematuro parlarne. Sento il fermento giusto».

L'altra sua ""patria"" è il Giappone, cui ha dedicato un nuovo lavoro.

Cosa doveva ancora raccontare?

«Una volta c'era il mal d'Africa, io soffro di mal d'Asia. Così sono tornato, mi sono immerso in un lungo lavoro di documentazione, ho preso appunti. Punto di partenza l'origine del fumetto, che gli americani rivendicano. In realtà i giapponesi narrano in sequenza dal 1700, quasi un secolo prima dalla nascita ufficiale delle strisce negli Stati Uniti. Erano i kibyoshi, fascicoli illustrati a carattere erotico e ironico. Tra i numi tutelari c'è Santo Kioden, che diede vita al movimento dell'Ero Guro, l'""erotic grotesque nonsense""».

Nasce così quello che lei stesso definisce ""un viaggio in compagnia dei grandi maestri di un Giappone notturno, storto, irregolare"".

«Mi interessava riallacciare i fili di questa storia, dal ‘700 fino ai nostri giorni, i cui esiti più noti, non solo in Occidente, sono ""L'impero dei sensi"" di Oshima, i manga, registi come Takeshi Kitano. È il Giappone che sfida i tabù, torbido e affascinante, perfino eccessivo, narrato da maestri come Yoshitoshi, il sanguinario autore delle stampe del mondo fluttuante o l'artista maledetto Maruo Suehiro, passando per Takato Yamamoto, Seiu Ito, Toshio Saeki, punk ante-litteram, giapponesi storti, alcuni veri reietti. È un'opera aperta, nell'accezione appresa da Eco, è insieme un trattato di estetica, un fumetto, un saggio».

L'eros è una presenza costante in questi autori

«Sfera sessuale e indagine psicologica vanno di pari passo, anche nell'approfondire le perversioni o le pratiche estreme.

Che però possono essere per le donne le vie per emanciparsi dalla tradizione. Le prime, negli anni Venti, furono le Moga, Modan Garu, cioè Modern Girl, che scandalizzarono i conservatori per la loro condotta disinvolta, sesso occasionale incluso, fino agli anni Sessanta e Settanta con i ""pinku eiga"", genere cinematografico corrispondente per certi versi al nostro cinema erotico soft, a ""Pierino"" per intenderci, ma dove le donne si spogliavano per infrangere i tabù di una società maschilista».

Scene narrate sempre con grande raffinatezza e rigore estetico.

«Anche nel Giappone più underground il culto della bellezza regna sovrano. Sono tavole di una bellezza sconcertante, io stesso mi sono confrontato con questi maestri, rileggendoli, in alcuni casi copiandoli. Sono 40 anni che disegno e sono stato il primo autore occidentale a firmare manga in Giappone, ma solo ora mi sono sentito di sfidarli a duello».",la repubblica,https://ricerca.repubblica.it/repubblica/archivio/repubblica/2020/12/23/sono-tornato-a-bologna-per-dirvi-del-affascinanteBologna14.html?ref=search
Le botteghe di Tokyo anatomia di un mistero,03 GIUGNO 2021,"Una semplice passeggiata in città, cosa mai potrà farci scoprire?

Be’ se si tratta di Tokyo, per noi il fascino è assicurato. Ma Mateusz Urbanowicz ha mostrato come degli acquerelli possano aprire anche gli occhi assuefatti di un autoctono, destando stupore e meraviglia inaspettati. Urbanowicz vive in Giappone da molti anni, qui ha studiato cinema d’animazione, a Kobe, e poi ha lavorato nella capitale come disegnatore d’ambienti nello studio Comix Wave Films. Dalle sue camminate nei quartieri meno “in”, fra vecchie botteghe, sono nate dieci tavole colorate che, pubblicate nel 2016, ottengono un grande successo. Un bel risultato anche perché, racconta l’autore, quando raccontava a dei giapponesi dei suoi giri otteneva esclamazioni come “Ma laggiù non c’è niente di interessante!”. Eppure Urbanowicz, originario della Slesia in Polonia, e innamorato di Tokyo nei suoi aspetti più autentici e tradizionali, ha portato avanti, come in un corteggiamento assiduo, l’osservazione della città.

Da questa passione è nato il libro Botteghe di Tokyo, in uscita per L’Ippocampo (160 pp., 25 euro): una “passeggiata” davanti a una cinquantina di botteghe, dalla macelleria al negozio di cuscini, dalla cantina alla caffetteria, ognuna con i suoi dettagli (le campanelle di vetro che suonano al primo soffio di vento...), le curiosità (un libro vintage esposto in vetrina...), le varianti architettoniche, corredate dal testo bilingue italo-giapponese.

Tra le mani così abbiamo una guida ideale per chi vuole scoprire quei paesaggi urbani che per noi, cresciuti ad anime e manga, sembrano familiari. In appendice, poi, l’autore spiega la tecnica usata per realizzare le tavole: le facciate sono state fotografate, disegnate e poi acquerellate. Chissà che qualcuno non prenda esempio e si metta a tratteggiare, e riscoprire, la città.",la repubblica,https://www.repubblica.it/design/2021/06/03/news/botteghe_di_tokyo_mateusz_urbanowicz_libro_illustrato_arte_sketch_urbano_ippocampo_editore-303893912/?ref=search
Non tramonta il regno dei Pokémon,08 marzo 2021,"Hanno un quarto di secolo sulle spalle ma la loro vitalità non conosce rivali e tra videogiochi, film e merchandising hanno generato un fatturato di 100 miliardi di dollari L a prima uscita in Giappone, 25 anni fa, sul Nintendo Game Boy, la console portatile simbolo della generazione degli anni Novanta. Sul mercato quasi in contemporanea con il tamagotchi, erano il Pokémon Rosso e Verde, poi anche la versione Blu, poi quello Oro e Argento per il Game Boy Color. Dagli esordi la saga dei mostri tascabili immaginari non ha conosciuto battute d'arresto, diventando il franchise multimediale più redditizio tra i cartoni animati: secondo il market data Statista, con dati aggiornati a febbraio, il fatturato complessivo della Pokémon Company (gestisce marchio, produzione, marketing e licenza dei Pokémon) ammonta a 100 miliardi di dollari, piazzando oltre 180 milioni di videogiochi in ogni angolo del globo, quasi 32 milioni solo per la versione originale. E per il marchio Pokémon hanno prodotto dividendi anche le oltre mille puntate delle serie tv dei cartoni animati, il film prodotto da Warner Bros, Detective Pikachu (431 milioni di dollari incassati al botteghino), oltre ai manga, ai videogiochi, al merchandising: cappelli, magliette, zaini, quaderni, penne. Ma anche le card da collezione, battute all'asta sul web per cifre a sei zeri: recentemente, 400 mila dollari per un set con l'accattivante slogan Gotta Catch ‘Em All (devi prenderli tutti..), uscito negli Stati Uniti nel 1999.

Pokémon ha così raggiunto il quarto di secolo, è all'ottava generazione di giochi e il 25esimo compleanno è stato festeggiato in musica con il concerto virtuale di Post Malone e della popstar Katy Perry, che accompagnerà diverse iniziative per i fan su videogiochi e sulle app per dispositivi mobili. Secondo Statista, il media franchise che più si avvicina in classifica al fenomeno nipponico è Hello Kitty (fatturato da 84,5 miliardi di dollari), poi si fa largo l'impero di Walt Disney, che occupa la classifica dalla terza alla sesta posizione con brand riconosciuti come Winnie The Pooh, che ha fatto la sua comparsa nel 1924, producendo un fatturato da 80,3 miliardi di dollari, sullo stesso livello di Mickey Mouse (80,3 miliardi di dollari), poi ecco un'altra saga planetaria, ovvero Star Wars (68 miliardi di dollari). Nella top ten delle dinastie dei cartoni animati divenute un business a tanti zeri, ci sono anche le Principesse Disney (comparse nel 2000, fatturato da 46,4 miliardi di dollari). E se le produzioni angloamericane sono decisamente in maggioranza, torna il Giappone con Anpanman - manga prodotto nel 1973 e che ha generato sinora 44,9 miliardi di dollari - poi Universe Marvel ( incentrato sui personaggi apparsi nelle pubblicazioni della Marvel Comics) con 35,3 miliardi di dollari, l'immortale (dal 1981) SuperMario, fatturato da 34,6 miliardi di dollari, fino a Harry Potter, 32,2 miliardi di dollari, un successo dagli esordi nel 1997.

Successi planetari, certo, ma nulla di paragonabile ai mostri in formato mignon, divenuti un cult, soprattutto sul web: su eBay nel 2020 sono state effettuate 160 milioni di ricerche sulle card da collezione Pokemon, superando anche quelle del baseball. Inoltre il debutto su Nintendo Switch - un nuovo videogioco, New Pokémon Snap, è in uscita per la console a fine aprile - dello scorso anno ha infranto il record di 6 milioni di copie vendute nella settimana di lancio. Ma Pikachu, Lem e gli altri personaggi della saga Pokemon sono un'icona pop anche nella versione per smartphone: la versione mobile, Pokémon Go, che permette di catturare i Pokémon nel mondo reale sfruttando la realtà aumentata. Dall'esordio, cinque anni fa, l'applicazione è stata scaricata da 130 milioni di persone e avrebbe fatto registrare un giro d'affari di circa 3 miliardi di dollari, battendo il primato di altri giochi famosi come Candy Crush e Clash Royale e alimentando il mito della Pokemon- mania degli anni Novanta. E a proposito dell'impatto mediatico dei Pokemon, su Twitch (piattaforma con 30 milioni di spettatori al giorno) da marzo 2020 a gennaio 2021 il numero di spettatori mensili che ha seguito le live dedicate al gioco di carte dei mostri in miniatura è cresciuto del 3000%",la repubblica,https://ricerca.repubblica.it/repubblica/archivio/repubblica/2021/03/08/non-tramonta-il-regno-dei-pokemonAffari_e_Finanza29.html?ref=search
Il Giappone è vicino con l'arte del bonsai,26 maggio 2019,"I maestri delle arti che hanno reso celebre il Giappone, dal kyudo (tiro con l'arco) al wado ryu (antiche arti marziali), per finire al più recente manga, consentono ai visitatori di scoprire la cultura del Sol levante. La settima edizione della mostra-concorso ""Bonsai e dintorni"", organizzata dall'omonima associazione (nella foto un bonsai), è la cornice di ""Giappone svelato"", rassegna di eventi dedicati al Sol levante. Tra gli ospiti della giornata, dalle 10 alle 13 e dalle 16 alle 21 al Fortino Sant'Antonio, ci saranno Giovanni Bruno (Università di Bari), l'istruttore bonsai Luca Bragazzi e Maria Laura Valente, autrice della silloge poetica Hatsuyume (La ruota).",la repubblica,https://ricerca.repubblica.it/repubblica/archivio/repubblica/2019/05/26/il-giappone-e-vicino-con-larte-del-bonsaiBari16.html?ref=search
"Sfilata in mascherina e apertura sottovoce, così Tokyo protegge la sua Olimpiade",21 LUGLIO 2021,"Non ci sarà Yoko Ono (nessuno l'ha chiamata). Ma chissà forse ""Imagine"" la suoneranno. Non ci sarà tutto quello del Giappone che ci ha fatto divertire: come Astro Boy del fumettista Osamu Tezuka, padre dei manga, le cui ultime parole sono state ""Vi prego, lasciatemi lavorare"". Scordatevi anche Hello Kitty e Super Mario, troppo commerciali. Accenni alla catastrofe nucleare di Fukushima zero. Temi trasgressivi nessuno. Quella di domani sarà una cerimonia di inaugurale sobria, poco effervescente, senza effetti speciali, tranne una sorpresa finale (se non entreranno in azione gli hacker come a Pyeongchang 2018). Ma soprattutto nuda: niente pubblico, poco più di mille persone, stadio vuoto. L'entrata delle nazioni è decisa dal sillabario giapponese quindi l'Italia entrerà quasi subito, in 18esima posizione, tra Israele e Iraq, a fare da cuscinetto tra due paesi che non si amano. In via eccezionale, dato che ospiteranno i prossimi Giochi, gli Usa (2028) sfileranno per terz'ultimi, seguiti dalla Francia (2024) e dal Giappone, squadra di casa.

Tra i pochi leader presenti, un po' meno di 15 persone (a Rio erano 40): il presidente Macron e la First Lady, Jill Biden. Però l'imperatore Naruhito ci sarà, ma non la moglie, Masako, l'imperatrice triste, che ha un grande feeling con la popolazione e che sembra voler sottolineare una certa lontananza della famiglia reale da questa manifestazione. Siamo alla terza generazione: il nonno di Naruhito, Hirohito, inaugurò quelle di Tokyo '64 e di Sapporo '72, il padre Akihito i Giochi di Nagano '98. Anche se l'imperatore sta pensando di eliminare dalle 17 parole di rito che deve pronunciare il termine ""celebriamo"" troppo offensivo verso chi è stato colpito da lutti. Nessuna spensieratezza, molta intensità, seguendo il copione del teatro giapponese. Ci sarà poco da divertirsi, come alle feste dei matrimoni, ma almeno la cerimonia è stata accorciata a due ore e quaranta minuti. Atleti contingentati, mascherine, e molti tagli ad un programma che è stato rivoluzionato da una serie di incidenti: prima le dimissioni del direttore creativo Hiroshi Sasaki, che aveva suggerito un (inopportuno) costume ""Olympig"" per la star influencer Naomi Watanabe e poi quelle del musicista Oyamada, in arte Cornelius, per bullismo conto un disabile, con conseguente eliminazione della sua parte di colonna sonora. Harakiri perfetti, senza cornetti rossi portafortuna.

Tokyo 2020 sarà la consapevolezza che c'è poco da ridere come in Madame Butterfly. E che i sogni sul futuro a volte si fermano, perché è meglio far prevalere l'umiltà. Non ci saranno uomini che volano (Pechino 2008) né regine che si paracadutano (2012), ma un Lost in Contamination che invita ad abbassare la testa sulla sofferenza del mondo e degli atleti. Se nel film Rashomon c'erano diverse interpretazioni ( naturalmente l'autore del libro Akutagawa Ryunosuke si è suicidato) domani ci sarà solo una versione: questi Giochi si fanno per loro, per rispettare le loro fatiche e per fare in modo che lo sport possa sopravvivere in tutte quelle situazioni dove trovare una pista o un canestro è un miraggio. Il virus attacca cuori e polmoni, proprio quelle parti del corpo che servono per correre, saltare, lanciare. E per portare i limiti del mondo un po' più in là. Il tema che verrà proposto è quello della speranza e United by Emotion: la pandemia ci ha fisicamente separati, ma ora dobbiamo tornare tutti a provare la stessa gioia o delusione.

Nel '64 l'ultimo tedoforo fu scelto come simbolo e non partecipò nemmeno ai Giochi, si chiamava Yoshinori Sakai, era nato il 6 agosto 1945 a Hiroshima, un'ora dopo lo scoppio della bomba che uccise 70 mila persone. Corse i 163 gradini per illuminare una promessa di pace e non vedrà questa edizione, è morto nel 2014 a 69 anni. E questo Giappone come portabandiera ha scelto un gigante nero, il 23enne giocatore di basket Rui Hachimura, primo a giocare in Nba, che farà coppia con la wrestler Yui Susaki. Alla delegazione azzurra guidata dalla coppia Rossi- Viviani è stata chiesta misura e compostezza. A rappresentare l'Italia la sottosegretaria Vezzali (che ancora oggi infilzerebbe tutti).

I Giochi si fanno, ma sottovoce, senza disturbare la convalescenza del pianeta. E nel 2032 il mondo dei Cinque Cerchi si sposterà a Brisbane in Australia. Tokyo voleva un'Olimpiade che ricostruisse il paese dopo lo tsunami del 2011, ora si trova dei Giochi che affondano nella pandemia. Più che una serata da fuochi di artificio ne promette una di raccoglimento. Ma il braciere per la prima volta è all'idrogeno. Come le macchine del futuro. ""Imagine"".",la repubblica,https://www.repubblica.it/dossier/sport/olimpiadi-tokyo-2020/2021/07/21/news/vigilia_cerimonia_inaugurale-311206501/?ref=search
"È morto Izumi Matsumoto, papà dell'anime ""È quasi magia Johnny""",13 OTTOBRE 2020,"
La bellissima Madoka, in italiano Sabrina, conquistò gli adolescenti di gran parte del mondo grazie alle puntate dell'ormai iconico anime Kimagure Orange Road (da noi tradotto come È quasi magia Johnny). Adesso Madoka, assieme a Kyosuke (Johnny) e alla sua ragazza Hikaru (Tinetta) hanno perso il loro creatore, il 61enne Izumi Matsumoto, morto in ospedale dopo una lunga malattia il 6 ottobre scorso. La famiglia ha dato la notizia solo il 12 ottobre, a funerali conclusi, con una nota sul sito dell'autore in cui ringrazia lettori, spettatori e affezionati del suo lavoro.

Matsumoto soffriva dal 1999 di ipovolemia del liquido cerebrospinale, una condizione di circolazione del sangue ridotta nel liquido spinale. Dopo qualche anno di apparente ripresa, nel 2019 gli era stata diagnosticata una stenosi spinale. Uno degli effetti a lungo termine di un incidente d'auto di cui era stato vittima da giovanissimo, ad appena tre anni.

La serie È quasi magia Johnny, prima un manga pubblicato in Giappone sulla rivista Weekly Shonen Jump dal 1984 al 1987, arrivò due anni dopo in Italia pesantemente tagliata, per censurare le scene piccanti di uno dei più gustosi triangoli amorosi della tv per i ragazzi dell'epoca. La storia ha per protagonista Kyosuke (di nuovo, Johnny nella versione italiana), un ragazzo dai poteri telecinetici sovrannaturali. Ma in un colpo di scena dalle conseguenze esilaranti, l'avventura si trasforma in una questione di cuore che ha la potenza di tutti quegli ingarbugliamenti sentimentali dell'adolescenza. Kyosuke avrà infatti una ragazza, Hikaru (Tinetta), che però ha una migliore amica più bella e affascinante, Madoka (Sabrina), la vera star dell'anime e unico vero amore di Kyosuke.

Madoka (nella foto qui sopra, in bici) è anche una tsundere, un archetipo narrativo del mondo manga, quello, spesso (ma non solo) al femminile, della splendida ma scontrosa, che solo dopo una lunga conoscenza altalenante rivela tutta la sua gentilezza e il suo buon cuore. In È quasi magia Johnny  vediamo lo stereotipo in una delle sue forme più pure, prima di molte parodie che seguiranno negli anni.

La comunità dei fan ricorda con affetto l'autore. La serie, trasmessa su Italia Uno, fu poi ripristinata in versione integrale in occasione del suo ritorno in televisione nel 2001. È uno di quei ricordi dei millennial, la generazione dei nati negli anni Ottanta, che tornava da scuola per vedere le scene colorate di questo gruppo di amici dalle affinità elettive fin troppo evidenti, tra incidenti piccanti in costume da bagno a bordo piscina e scampagnate in bici dopo le lezioni.

Di Matsumoto si ricorda, oltre al manga Comic Con realizzato in CD Rom del 1996, anche la serie Sesame Street (1988-92): un altro triangolo amoroso. Stavolta tra la giovanissima vedova diciannovenne Chitose, il fratello minore del cognato e una ragazza alla pari, innamorata di quest'ultimo.",la repubblica,https://www.repubblica.it/robinson/2020/10/13/news/morto_il_papa_dell_anime_e_quasi_magia_johnny_izumi_matsumoto-270425082/?ref=search
"Geishe e pagode, il Giappone che seduce",23 NOVEMBRE 2020,"La bellezza delle stampe giapponesi ha suscitato l’interesse di molti artisti: basti pensare a Van Gogh che amava dipingere le incisioni dei maggiori maestri sullo sfondo di molte sue pitture, come il celebre autoritratto con l’orecchio tagliato. L’Oriente che giungeva in Occidente per mezzo degli scambi commerciali avrebbe trovato così molti estimatori, ammaliati dalla grazia, dalla veridicità e dalla poesia delle immagini intagliate su legno e stampate su sottili fogli di carta di riso. Così la mostra “Il ciliegio e la spada”, allestita alla libreria Novecento da Domitilla Alessi – in una sorta di caccia al tesoro, con le incisioni suddivise tra libri, vetrine, mura- è un’occasione da non perdere per vedere una delle poche esposizioni al momento fruibili ( proprio perché ospitata da una libreria), che propone una trentina di incisioni provenienti da una collezione privata.

Quest’arte giapponese, che ha un suo nome proprio, ovvero “ Ukiyo- e”, dove la prima parola è tradotta “ mondo fluttuante” e la “e” significa immagine, con la conseguente definizione di una rappresentazione relativa ad un mondo onirico, sospeso e seducente, vede qui la presenza di alcuni dei maestri giapponesi più significativi. Erano tre le Scuole di riferimento: quella di Hokusai, che privilegiava la dimensione animata di ogni soggetto sia in natura che nelle rappresentazioni umane, quella di Hiroshige, dedicata alla raffigurazione della bellezza femminile, e infine quella di Utamaro, che a causa delle sue stampe erotiche passò molta della sua vita in prigione.

Qui in mostra sono presenti opere di tutte e tre le scuole, con sofisticate immagini dedicate alla raffigurazione del contesto teatrale con artisti all’opera, al paesaggio con le figure umane, ai samurai in combattimento, alle stampe erotiche. Tra ciliegi in fiore, geishe con liuto, trionfi di fiori, pagode e templi, bellezze allo specchio, scorrono i repertori iconografici giapponesi che permangono vivi ancor oggi, e la cui eco è rintracciabile anche nei manga amati dai più giovani.

Si segnalano in particolare due opere di Utamaro, maestro delle immagini erotiche, di cui sono presenti ritratti di due coppie di amanti, avvinghiati in abbracci voluttuosi, persi tra le pieghe dei kimono.",la repubblica,https://www.repubblica.it/dossier/cultura/arte-mostre-e-fotografia/2020/11/23/news/geishe_e_pagode_il_giappone_che_seduce-275341906/?ref=search
Stregati da Mazinga il robot griffato indossa l'alta moda,31 ottobre 2020,"La moda e i manga giapponesi, abiti iconici e manichini che sembrano i Transformers. È un tuffo nel passato ma anche un salto nel futuro la mostra che è "" allunata"" oggi al WeGil di Trastevere per la gioia di chi ama gli abiti dei grandi stilisti e per tutti quelli che negli anni Ottanta si mettevano la sera davanti alla tv canticchiando il ritornello Non conosce la paura né sa il dolore che cos'è se hai bisogno puoi chiamarlo come un fulmine lui verrà: Mazinga Robot. Aspettando la nuova puntata del cartone giapponese.

La mostra pensata da Stefano Dominella, presidente della maison Gattinoni e da Guillermo Mariotto, il più implacabile dei giurati di ""Ballando con le stelle"" è infatti un percorso tra capi griffati e manichini tecnologici.

Così ecco outfit (provenienti da collezioni private) di Pierre Cardin, Courrèges, Armani, Moschino, Prada, Ferrè, Paco Rabanne indossati da robot e affiancati dalle creazioni di giovani stilisti « Poteva sembrare una follia mettere intelligenze artificiali al posto dei manichini - spiega Dominella - in un momento difficile come questo, tra l'altro. Invece eccoci qui, siamo fieri di aver creato un evento del genere insieme alla Regione Lazio in una città come Roma che si dice non sia più una città della moda. E invece, vogliamo ricordare anche l'altra mostra Romaison voluta quasi contemporaneamente dal Campidoglio all'Ara Pacis».

Fino al 24 gennaio, in questo spazio espositivo i visitatori saranno immersi in un gioco di suggestioni e rimandi, con i robot in metallo della collezione privata di Roberto Pesucci vestiti con abiti d'antan, rilucenti e spesso dalle spalle onormi. « Ho vissuto per cinque mesi a Nagoya in Giappone - continua Dominella- e ho capito il significato dei robot per i giapponesi. I mecha, comandati da un pilota all'interno, come Mazinga Z, Gundam, i Transformers, rappresentano per loro la fusione tra uomo e macchina, sono robot col cuore che incarnano l'idea del samurai, eroi contemporanei, i nuovi dei, i supereroi dell'Oriente».

E per parlare di robot, viene preso come pretesto il primo uomo sulla luna che nel '69, con la sua tuta spaziale bianca, riuscì a influenzare anche la moda delle passerelle dell'epoca. «In realtà - spiegano i curatori della mostra - ben prima di quella missione epocale gli stilisti avevano cominciato ad ispirarsi alla "" moda lunare"" portando in passerella abiti in tessuti metallici, lurex, alluminio, paillettes e plexiglass. Il primo ad essere stregato dalla luna fu ad André Courrèges che nel ‘64 presentò la collezione "" Space age"". Tra gli abiti in mostra ci sono anche alcune delle sue creazioni.",la repubblica,https://ricerca.repubblica.it/repubblica/archivio/repubblica/2020/10/31/stregati-da-mazinga-il-robot-griffato-indossa-lalta-modaRoma19.html?ref=search
"Da Alan Moore a Nancy Cress, con ""451"" la fantascienza in libreria si rinnova",07 GIUGNO 2021,"“La fantascienza è ormai dappertutto: le grandi piattaforme internazionali come Netflix lanciano serie su serie che nascono da altre fonti, in primis dai fumetti, ma anche dai romanzi. C’è un trasloco dall’editoria a quel segmento del mercato dei contenuti. Quindi, da editori, ci siamo chiesti se ci fosse spazio per qualcosa di nuovo alla fonte, per così dire. Senza nulla togliere a chi già pubblica fantascienza, come Mondadori e Fanucci, il progetto di 451 va in questa direzione: recuperare i grandi maestri e puntare sulle voci nuove”. Così Giorgio Gianotto, direttore editoriale della nuova sigla ideata dalle edizioni Bd, delinea l’arrivo in libreria dei primi titoli. Bd è uno dei marchi importanti del fumetto che oltre a graphic novel di qualità si sta distinguendo con l'etichetta J-Pop ripubblicando l'opera di Osamu Tezuka e molti dei manga contemporanei più importanti.

Il nome è evidentemente un omaggio a un classico, Fahrenheit 451 di Ray Bradbury, ma il claim recita “Light your fire”, accendi il tuo fuoco, come a unire l’omaggio al passato e lo sguardo verso il nuovo. Dal 9 giugno saranno sugli scaffali Relazioni, un’antologia di racconti curata da Sheila Williams; La voce del fuoco  di Alan Moore, e L'uomo immaginario  di Al Ewing. Gianotto, già consulente e direttore editoriale per vari marchi e negli ultimi anni consulente anche del Salone del Libro di Torino, racconta l’avventura di dare nuovo spazio al genere fantascientifico, illustrandone l’evoluzione e, altra novità, non limitandosi alla narrativa ma introducendo anche la saggistica.

Con la pandemia, la realtà sembra aver superato la fantascienza. Ma il genere, invece che declinare, è più vivo che mai e, anzi, è pronto a nuove metamorfosi. Come seguirete questa evoluzione con i titoli di ""451""?


""I primi tre titoli illustrano piuttosto bene il tipo di impostazione che vogliamo dare a questo progetto editoriale. Quella curata da Sheila Williams, Relazioni, è un’antologia di racconti, tra cui quello della bravissima Nancy Kress che apre la raccolta, pubblicata originariamente dal Mit e parte di una serie pluriennale che si chiama Twelve Tomorrows.  Quindi, una grande istituzione che tramite la sua casa editrice dedicata alle pubblicazioni scientifiche dà voce anche alla narrativa sci-fi, a dimostrazione di come il genere sia capace di interpretare i grandi interrogativi, le domande che si fa la scienza in questo momento. Poi abbiamo La voce del fuoco di Alan Moore: un titolo già edito da Bd anni fa, quando Moore non aveva ancora conquistato il posto nell’immaginario cui lo hanno consegnato opere come V per Vendetta. Sempre il 9 giugno arriva anche Al Ewing con L’uomo immaginario, ambientato a Los Angeles, mentre a luglio pubblichiamo due titoli di cui sono molto contento: uno è Il mondo dopo la fine del mondo di Nick Harkaway, il figlio di John Le Carré, una favola politica sull’assurdità della guerra; era già uscito per Mondadori nel 2009 ed è un libro alla Foster Wallace e l’altro è, per così dire una raccolta di scritti autobiografici, Il gene del talento e i miei adorabili meme del giapponese Hideo Kojima: un grande creatore di videogiochi che però si definiva innanzitutto un geniale lettore, a dimostrazione che i mondi sono più vicini di quel che si pensa. In tutto, pensiamo a una decina di titoli da qui a fine anno, e a una ventina per il 2022"".

Il richiamo al Giappone c’è anche nella veste grafica di questi primi titoli

""Per le prime copertine ci siamo affidati  a un’illustratrice giapponese, Yuko Shimizu, che vive da anni a New York e ha quindi una doppia identità; ma nei prossimi mesi passeremo invece a Simone Di Meo, italiano ma con esperienze negli Stati Uniti: vogliamo dare alla sigla un’identità, un linguaggio visivo che vada un po’ oltre ciò che ci si aspetta dalla fantascienza"".

Come abbiamo raccontato anche sulla copertina di “Robinson” qualche mese fa, la fantascienza di oggi raccoglie la lezione dei grandi maestri ma al tempo stesso è un genere duttile, che si evolve, così come si evolve la nostra visione del futuro. Quali sono oggi i temi più interessanti nel panorama internazionale? In che mondi il lettore del XXI secolo si proietta?

""Facendo un discorso per macro temi, diciamo che c’è stato un periodo in cui la fantascienza immaginava molto la tecnologia: immaginava come ci saremmo mossi, che cosa avremmo fatto. Insomma, era una fantascienza esplorativa, che sondava le grandi possibilità che l’uomo avrebbe avuto. In funzione di un’ottica, tuttavia, che è quella che oggi stiamo mettendo in crisi: il progresso continuo era l’occhio attraverso il quale la fantascienza guardava il mondo. Oggi abbiamo una crisi ambientale e una tecnologia super invasiva. Se allora si guardava alle capacità della scienza, oggi gli scrittori osservano e registrano quali effetti ha la tecnologia su di noi, quali scelte dobbiamo immaginare di poter fare nei prossimi anni. Allora era facile immaginare un genere umano dominante. Oggi la fantascienza deve immaginare un uomo nuovo, che collabora con la natura; ed è il motivo per cui il genere funziona di nuovo. Facendo parte della cultura popolare, e questo è importante, consente di avere un immaginario nuovo su cose che davamo per scontate. Certo, c’è la letteratura scientifica, ma non arriva allo stesso modo"".

Nel vostro catalogo entreranno i nuovi scenari, ma ci sarà posto anche per le riscoperte e gli italiani?

""Sì, certamente. Tra le riscoperte, voglio segnalare un nome femminile: l’americana Geltrude Barrows Bennett, che scrisse nei primi decenni del secolo con lo pseudonimo maschile di Francis Stevens. I suoi romanzi furono lodati da H. P. Lovecraft, noto misogino, che non sapeva che fosse una donna. Per gli italiani, stiamo esplorando e ricevendo proposte. Nel catalogo ovviamente ci saranno anche loro; i primi nomi del catalogo, quelli di questi mesi, spero serviranno anche per indirizzare le proposte e le scelte"".",la repubblica,https://www.repubblica.it/cultura/2021/06/07/news/da_alan_moore_a_nancy_cress_con_451_la_fantascienza_in_libreria_si_rinnova-304623217/?ref=search
"Come in un cartone giapponese, arriva il fumetto di Momo",22 GIUGNO 2020,"È una foto del giapponese Kotori Kawashima ad ispirare uno dei fumetti francesi sull’infanzia più premiati degli ultimi anni: è il ritratto di una delle bambine protagoniste di alcune sue serie di scatti. Si chiama Mirai-chan e ha sempre l’aria un po’ pestiferia. Da lì nasce Momo (Tunué dal 25 giugno), questo graphic novel di Jonathan Garnier e Rony Hotin. Tutto doveva svolgersi in Giappone: la storia di questa piccina senza mamma, con il papà lontano in mare per settimane nella marina mercantile e un’affettuosa “nonnina” che si occupa di lei. Di nonne affettuose, le famose “obachan”, è piena la cultura giapponese: basta guardare Miyazaki (pensate a Totoro). O al recente, pluripremiato Your Name di Makoto Shinkai (anche lì è una nonna a crescere la protagonista). Ma poi qualcosa è cambiato nel graphic novel di Garnier e Hotin ed ecco che Momo è una bambina sempre allegra ma europea, dalle espressioni irresistibili, cresciuta da “nonnina”, sì, ma in una cittadina di mare della Normandia, agli inizi degli anni Novanta (oltre ai pastelli con cui disegna, la piccola ha un Walkman e un Game Boy).

Quello che stupisce è il senso di innocenza che attraversa le pagine, con la cinepresa di Hotin che segue il mondo di Momo dal basso, ma non con certo paternalismo tipico delle storie per bambini (anche perché Momo non lo è, o almeno, non solo, sebbene esca nella collana per ragazzi Tipitondi).

C'è invece un senso di divertimento svagato, partecipe delle gioie della piccola: un po’ come nelle vignette di Quino. E né Garnier né Hotin si limitano a questo: anzi, colorano un paese intero, dove si incontrano storie d’amore adolescenziali di una gioventù europea pre-internet e le vicende di uomini e donne sole nella provincia un po' reietta della Francia di allora. Un mondo in cui anche i passatempi dei bambini sono così storicamente accurati, fissati con il manga di Dragonball e come Goku alla ricerca della Kamehameha perfetta (un'onda di energia per vincere i combattimenti).

Momo invece ama i gatti e quando non te l’aspetti è lì, che si nasconde sotto la panchina dei bulli, alla fine innocui, per saltare su un micio che non ne vuol sapere di stare in casa. Oppure è dal pescivendolo, pronta a pagare con una banconota da otto milioni di dollari disegnata con un pastello e il ghirigoro della nonnina che fa da garante sul bordo del foglio. Però, questi flash dal fumetto non bastano a far capire che sensazione si prova leggendolo. Del resto, non è descrivibile l’infanzia se non per immagini di attimi, quelli rimasti nella nostra memoria. E in questo eccelle Hotin: nell’attenzione a tutti i movimenti della bambina, attraverso cui si vede la maestria di anni di cortometraggi mandati ai festival indipendenti e di una carriera come visual developer alla Disney.

In realtà, a svelare di cosa parla la storia si perderebbe il colpo di scena finale: si può solo dire che descrive una perdita, e lo fa in maniera sottile. Tanto che potrebbe benissimo diventare un film. In effetti, di Momo in Francia uscirono due volumi nel 2017, raccolti nell'edizione italiana: segno di grande successo. Di Jonathan Garnier in Italia non possiamo leggere quasi nulla, anche perché è giovane, classe 1982, come lo stesso Hotin, e nasce prima come direttore editoriale. Di Hotin, a disposizione ci sono i suoi cortometraggi (oltre a una grande quantità di disegni sulla sua pagina Facebook).

Un piccolo caso, quindi, questa Momo. E se tra le pagine vi sembrerà di riconoscere volti e personaggi della vostra vita, potrebbe non essere un caso: Garnier ha frugato nei mercatini dell’usato a caccia di vecchie fotografie. Da quegli abitanti senza nome ha tratto la storia così viva che vorrei invitarvi a scoprire.",la repubblica,https://www.repubblica.it/robinson/2020/06/22/news/come_in_un_cartone_giapponese_arriva_momo-259904072/?ref=search
"Noodles che passione: dal ramen agli udon, tre ricette da replicare a casa",18 SETTEMBRE 2019,"Sushi. Ma ancora le polpette ripiene di polpo, i takoyaki, le crepes salate, il tofu fritto, i sottaceti, la pasticceria tradizionale. Sono solo alcuni dei volti e delle sfumature che la cucina tradizionale giapponese assume, a mano a mano che ci si sposta da una delle otto regioni (la suddivisione non è amministrativa ma tradizionale) all'altra. Una cucina complessa quella del Sol Levante, sicuramente nelle sue stratificazioni, ma a volte meno di quanto si pensi nella sua identità più quotidiana, quella dei noodles, delle zuppe, del riso. 

""Il cibo quotidiano dei giapponesi"", sottolinea Aya Nishimura, autrice del libro Cucina Giapponese (Guido Tommasi Editore, 223pp, 30 euro), ""è quanto di più semplice si possa immaginare. Sono piatti di facile esecuzione, si adattano perfettamente all'alimentazione di tutti i giorni"", trattandosi anche di ricette bilanciate e sane. Preparare la dispensa è in realtà molto facile - anche se si vuole traportare un po' di Giappone in Italia -, ""basta avere a disposizione qualche ingrediente fresco e alcuni condimenti base come salsa di soia, miso, aceto, zucchero, sale, sakè, brodo dashi e mirin"". Le spezie, qui, sono usate raramente e di fatto la cucina tradizionale ""si fonda sull'associazione"", in diverse proporzioni, tra questi ingredienti. Un gioco di alternanze, intrecci e giochi che possono portare a tavola quasi qualsiasi ricetta si voglia. 

Come gli amatissimi noodles. Gli spaghetti giapponesi, per noi profani occidentali. Diffusi e tipici nelle regioni di Hokkaido, Kagawa - qui sorge la prefettura di Shikoku, ""la più piccola del paese ma che si distingue per la sua ricca tradizione culinaria"" - e Fukuoka - qui troverete dei deliziosi ramen con brodo di maiale molto ricco -, sono molto di più di una semplice parola. Basici in questo tipo di alimentazione, si dividono in varie tipologie a seconda dell'ingrediente di cui sono fatte, che sia riso, grano o frano saraceno e possono essere fritti e cotti alla piastra, anche se solitamente vengono preparati tramite immersione in acqua bollente. Tra le tipologie più popolari, gli Udon ""noodles spessi di grano, molto apprezzati soprattutto nel Kansai. Sono venduti"" essiccati, semifreschi oppure surgelati; preferibile utilizzare questi ultimi ""perché conservano la consistenza vellutata e sono leggermente croccanti"". Molto popolari i Soba, ""di colore grigio o marrone chiaro, sono realizzati con la farina di grano saraceno"", solitamente in vendita essiccati e perfetti per ricette come il ramen. 

Dal piatto più citato tra telefilm, anime e manga all'insalata di noodles, passando per una ricetta più creativa, abbiamo selezionato tre ricette per provare a riproporre un angolo di Giappone sulla nostra tavola: 


Ramen 

Ingredienti: 1lt di brodo di pollo fresco, 6 cucchiai della marinata usata nella ricetta del maiale brasato, 4 cipollotti (solo la parte bianca tagliata a fiammifero e conservata in acqua molto fredda), 8 fette di maiale brasato, 2 uova sode marinate alla soia tagliate a metà o 1 uovo bazzotto, 360g di noodles all'uovo secchi 

Preparazione: In una casseruola grande portate a ebollizione a fuoco medio alto il brodo di pollo e la marinata. Conservate in caldo. Cuocete i noodles in acqua bollente secondo le istruzioni riportate sulla confezione, quindi scolateli. Distribuiteli in 4 ciotole grandi. Disponete in ogni ciotola i cipollotti, 2 fette di maiale e mezzo uovo, completando con il brodo. 

Udon agli agrumi 

Ingredienti: 300ml di salsa ponzu (anche già pronta) fredda, 300ml di acqua filtrata fredda, 2 limoni verdi tagliati a fette sottili, 4 cucchiai di semi di sesamo, 2 kg di udon surgelati o 360g di udon secchi. 

Preparazione: Tostate i semi di sesamo a fuoco basso in una padella piccola. Muovete la padella ogni tanto per evitare che brucino. Appena li sentite sfrigolare, togliete la padella dal fuoco e fateli raffreddare. Frantumateli grossolanamente nel suribachi o nel moraio. Portate l'acqua a ebollizione in una casseruola grande. Cuocete gli udon secondo le indicazioni riportate sulla confezione, scolateli e sciacquateli sotto l'acqua fredda. Suddivideteli in 4 ciotole. Mescolate la salsa ponzu raffreddata e l'acqua filtrata, quindi versatele sugli udon. Cospargete di semi di sesamo e completate con le fettine di limone.

Insalata di Noodles 

Questo piatto costituisce un pasto semplice e nutriente. Può essere arricchito con gamberetti, maiale brasato e uova sode marinate alla soia. 

Ingredienti (per 4 persone): 2 petti di pollo senza pelle, 3 crepes sfrangiate, 2 pomodori tagliati a mezzaluna, mezzo cetriolo tagliato a fiammifero sottile, mezza dose di salsa di miso al sesamo (p. 100 del libro), 360g di noodles all'uovo essiccati, 30g di zenzero sott'aceto tritato finemente. 

Preparazione: Mettete il pollo in una casseruola, coprite e portate a ebollizione a fuoco medio. Quando l'acqua sta per bollire, spegnete il fuoco e lasciate cuocere il pollo per 15 minuti. Riempite d'acqua una casseruola grande e portate a ebollizione a fuoco medio alto. Cuocete i noodles seguendo le istruzioni riportate sulla confezione, scolateli e sciacquateli sotto l'acqua fredda. Quando il pollo è abbastanza tiepido da essere maneggiato, toglietelo dall'acqua e tagliatelo a striscioline. Distribuite i noodles in 4 piatti. Adagiatevi il pollo, le crepe, i pomodori e il cetriolo. Irrorate con la salsa e aggiungete lo zenzero sott'aceto prima di servire. ",la repubblica,https://www.repubblica.it/sapori/2019/09/18/news/cucina_giapponese_noodles_ricette-235561248/?ref=search
"L'amicizia, la malattia e un diario segreto: la storia che ha incantato i teenager giapponesi",14 GENNAIO 2019,"Voglio mangiare il tuo pancreas: il titolo è un po' forte e anche fuorviante per una storia di amicizia legata intorno a un diario segreto che ha incantato i teenager giapponesi e non solo. Nel prologo del film d'animazione si spiega subito il sapore macabro del titolo, che si riferisce alla malattia terminale al pancreas che ha colpito Sakura, protagonista di questo dramma adolescenziale: la ragazzina racconta al suo nuovo amico che nel passato gli uomini erano convinti che potevano guarire mangiando la corrispettiva parte malata, e quindi gli urla: ""Voglio mangiare il tuo pancreas"". Naturalmente è solo uno scherzo, ma nel suo entusiasmo disperato Sakura sa che non le rimane molto da vivere e per questo sceglie di condividere il suo segreto con l'impenetrabile compagno di classe, con cui decide di attuare ogni punto della lista delle cose che vuole fare prima di morire. A cominciare da una ricca scorpacciata di animelle e interiora alla piastra.

Voglio mangiare il tuo pancreas è il terzo appuntamento della Stagione degli Anime al Cinema, una selezione di film d'animazione giapponesi che Nexo Digital e Dynit portano in sala anche se solo per pochi giorni. Il film è tratto dall'omonimo bestseller di Yoru Sumino (Kimi no Suizo wo Tabetai) del 2015 che ha conquistato critica e pubblico posizionandosi ai primi posti dei migliori romanzi pubblicati e vincendo il Japan Bookseller Award con 2,6 milioni di copie vendute. Un caso letterario da cui è scaturito un manga, disegnato da Kirihara Idumi, e un live action (Let me eat your pancreas) che ha incassato in Giappone oltre 32 milioni di dollari, ricevendo la nomination per il miglior film dell’anno al Japan Academy Award 2017. Il film, diretto da Shinichiro Ushijima, sarà in sala dal 21 al 23 gennaio distribuito da Nexo Digital in collaborazione con Dynit, che ha acquistato anche i diritti del manga - due volumi già disponibili in libreria - e del romanzo.

Il film si apre in un giorno di pioggia con le immagini del funerale di Sakura, raccontato dal suo amico e compagno di classe senza nome, che torna indietro nel tempo ricostruendo il profondo legame che si è creato tra loro in pochi mesi. Il loro primo incontro avviene in ospedale dove il giovane trova un diario segreto abbandonato, scoprendo poco dopo che appartiene alla sua compagna di classe che, sentendosi scoperta, gli rivela la sua malattia. Ma niente succede per caso secondo Sakura e il ragazzo, custode del suo segreto, decide di trascorrere sempre più tempo con la sua nuova amica, malgrado le loro personalità ""agli antipodi"". La giovane ha scelto lui proprio per il suo carattere timido e introverso, perché vuole affrontare quello che l'aspetta con leggerezza e allegria, evitando lacrime e toni compassionevoli che tiene solo per sé e per la sua famiglia. L'epilogo della storia è dopo i titoli di coda.

",la repubblica,https://www.repubblica.it/spettacoli/cinema/2019/01/14/news/_voglio_mangiare_il_tuo_pancreas_-216540604/?ref=search
"Hirohiko Araki, il papà di JoJo arriva in Italia: sarà una delle sorprese di Lucca Comics & Games 2019",03 LUGLIO 2019,"""Volevo fare manga che sono come film"": Hirohiko Araki, uno dei più visionari tra gli autori giapponesi, ha raccontato così la nascita della sua grande, folle, cinematica opera, Le bizzarre avventure di JoJo. Sarà lui, l'eclettico autore capace di rivoluzionare un linguaggio artistico a volte troppo legato a canoni definiti, uno degli ospiti d’onore della nuova edizione di Lucca Comics & Games 2019, in programma dal 30 ottobre al 3 novembre nel cuore della Toscana. Lucca è da sempre meta di incontro per chi ama tutto ciò che ruota attorno al fumetto ma anche le serie tv, il cinema di animazione, i game e i giochi di ruolo.

Araki, che ha debuttato nel 1980, si è subito distinto per il suo stile deciso sia nel segno che nell'utilizzo del colore, elementi fortemente caratterizzanti della sua opera, tanto da renderla immediatamente riconoscibile. La storia è davvero assai strana. Si articola intorno alle vicende delle diverse generazioni della famiglia Joestar e ciascuna delle otto serie è basata su uno dei suoi discendenti in diversi momento storici. Elemento caratterizzante è che tutti i protagonisti ottengono in una maniera o nell'altra il nomignolo ""JoJo"" e in tutta l'opera è presente una quantità innumerevole di citazioni musicali e cinematografiche, all'inizio nascoste, e poi sempre più evidenti.

Il nemico principale di JoJo è il vampiro Dio Brando, una figura meschina, ottenebrata dal potere, la cui estetica ricorda il replicante Roy Batty di Blade Runner, interpretato da Rutger Hauer, e che mutua il nome dal musicista Ronnie James Dio e Marlon Brando.

Dal 1987 in poi, grazie anche ai rifermenti cinematografici e musicali, JoJo è diventato sempre più famoso e ha fatto il giro del mondo, fino ad arrivare all'ottava serie tuttora in corso, con le sue trame ultracervellotiche e deliranti legate alla creazione degli ""Stand"", sorta di potere occulto che i vari personaggi amministrano. Questo tipo di potere spesso è molto difficile da capire e man mano che si procede nella storia i vari Stand diventano sempre più complessi e assurdi.

Si tratta di un'opera davvero epocale che - nel solo Giappone - ha venduto oltre 100 milioni di copie per poi diventare una produzione multimediale fatto di serie animate, videogame, romanzi e un film live action diretto dal regista di culto Takashi Miike, perfetto per una cosa del genere.

Tradotto e pubblicato in tutto il mondo, JoJo trova particolare fortuna in Italia, dove - serializzato ininterrottamente dal 1993 - è il manga più longevo in assoluto.

La notizia del suo arrivo in Italia, il 30 e 31 ottobre, è sorprendente per diversi motivi: non solo per via dell'importanza di Araki ma soprattutto per la sua ritrosia a concedersi al pubblico: è la prima volta, infatti, che il maestro giapponese accetta di presenziare a una convention estera. Ma attenzione: Araki non parteciperà a sessioni d’autografi anche se prossimamente saranno resi noti ulteriori dettagli sulle attività che lo vedranno protagonista.

La due giorni in Italia di Araki è il matrimonio perfetto con il tema di quest’anno di Lucca Comics & Games: Becoming Human. In un’epoca in cui il digitale e la pervasività della tecnologia rendono sempre più vago e indefinito il concetto di umanità, si torna a parlare di esseri umani con un autore che li ha sempre messi al centro delle sue opere. Per quanto di umani assai strani si possa trattare. Ma non è forse questo il bello?",la repubblica,https://www.repubblica.it/robinson/2019/07/03/news/hirohiko_araki-229923284/?ref=search
Passione dolce? Anche in Italia è il momento di Dorayaki e Mochi,27 FEBBRAIO 2019,"""Quando lei mangia un singolo fagiolo prende parte a tutte le esperienze a cui il fagiolo è stato sottoposto. Pensare alla vita di un fagiolo è esattamente come contemplare la nostra esistenza"": così parlava lo scrittore Durian Sukegawa, autore de Le ricette della signora Tokue, in cui si raccontava la ricerca del dorayaki perfetto.

Ma cos’è il dorayaki? ""Sembra un pancake ma non lo è! "", esclama Emi Iwato, la chef che ogni giorno cucina i piatti della tradizione giapponese presso la residenza dell’ambasciatore del Giappone a Roma mentre dimostra come si prepara uno dei dolci più popolari, il dorayaki appunto, che oltre a essere l’ossessione del protagonista del libro di Sukegawa è anche lo spuntino preferito di Doraemon, caposaldo dell’animazione del Sol Levante. La frase della chef non è banale come potrebbe sembrare: in Giappone molte cose sembrano ciò che non sono. Non a caso l’atto stesso di mangiare è considerato un’esperienza spirituale e questo, sicuramente, rappresenta una piccola parte della fascinazione per il cibo giapponese.

Ora, dopo sushi e sashimi, anche la pasticceria giapponese sta conquistando l’Italia. Tanto che, dopo Milano, dove esistono già alcuni appuntamenti fissi per gli appassionati come Basara, il ristorante-pasticceria che accanto a piatti fusion serve anche dessert di alto livello come i daifuku (palline di riso glutinoso, spolverati di mais o fecola di patate e farciti con pezzi di frutta o altri ripieni) o la brioche al mochi gelato, anche Roma ha ceduto all’avanzata del Giappone più dolce: Hiromi Cake, nel quartiere Prati, è un tributo al wagashi, la più antica tradizione dolciaria nipponica che si contrappone allo yogashi, ovvero la tradizione Occidentale, che i giapponesi comunque amano moltissimo e che reinterpretano secondo i propri gusti. A sua volta il wagashi ha diverse forme.

Tra le più raffinate ci sono i dolci namagashi (vere opere d’arte che riproducono negli ingredienti, nelle forme e nei colori, i motivi che caratterizzano le stagioni) e gli higashi ( blocchi di zucchero e farina di riso con particolari decorazioni realizzate con una piccola spatola di bambù, come farebbe un vero scultore). Entrambi si utilizzano per la cerimonia del tè e non sono assolutamente semplici da fare. ""Alla portata di tutti invece — spiega la chef Iwato — ci sono sicuramente i citati dorayaki ma anche le torte alla farina di riso e frutta secca dell’Hokkaido oppure al tè verde in polvere, il matcha"". Un po’ più complessi sono invece i fantastici dango, anch’essi spesso protagonisti di manga e anime, simili al mochi ma più collosi. Si tratta di spiedini il cui impasto deve avere una consistenza vicina a quella del ""lobo dell’orecchio"". Ne esistono molte varietà: anko, ovvero ripieni della stessa pasta di fagioli rossi dei dorayaki, goma ai semi di sesamo ( può essere sia salato che dolce), con salsa mitarashi. 

Infine, ma non ultimo, c’è il mochi, uno dei dolci più diffusi, una sorta di polpetta di riso glutinoso che può essere consumato da solo a qualsiasi ora. Dietro l’apparente semplicità, la sua realizzazione è estremamente complessa se si prepara nel modo tradizionale anche se ormaiesistono macchinari in grado di triturare e impastare il riso che ne semplificano la fattura. Nonostante la pasticceria giapponese abbia origini antiche, il gusto, per gli occidentali, non è così ovvio: mai troppo zuccherata e di una consistenza difficile da associare a qualsiasi nostro prodotto. Gommoso? Soffice? Scioglievole? Spiegarlo è complicato. Come per il tè anche i dolcetti, dalle dimensioni sempre contenute, graziosi all’aspetto, come minute opere d’arte e d’ingegno, possiedono in alcuni casi il "" quinto gusto"", l’umami, che si trova immaginariamente al centro tra dolce, salato, amaro e aspro. È proprio il caso di dire, dunque, che i dolci giapponesi ""non sono quello che sembrano"".",la repubblica,https://www.repubblica.it/sapori/rfood/2019/02/27/news/roma_food_trend_pasticcerie_giapponesi-220077486/?ref=search
"Un ""Nippon folklore"" made in Japan, anzi in Italy",17 FEBBRAIO 2019,"Un bambino salta fuori da una pesca gigante. Un gatto si mette a ballare e cantare (e, per di più, ha due code!). Una donna cucina pranzetti squisiti ma in realtà è una carpa. Un granchio si fa regalare i peli del sedere da una scimmia. Un uomo beve dell'acqua in cui ci sono delle larve di zanzara e per prenderle ingoia un pesce, poi un uccello per mangiare il pesce e poi un uccellatore, chiamato per catturare il volatile diventa piccolissimo ed entra nello stomaco dell'uomo ma purtroppo fa cadere il cappello magico nella sua pancia che poi cresce a dismisura. Queste sono solo alcune delle più famose fiabe giapponesi, che colpiscono a volte per grazia, altre per crudezza, quasi sempre per una sensazione di familiarità e al tempo stesso di alterità perché, se per alcuni aspetti sono simili alle nostre fiabe, per altri sono assai bizzarre (i peli del sedere della scimmia che diventano nota caratteristica delle chele di un granchio furbo e vanitoso, tanto per fare un esempio). Oppure stupiscono per la mancanza assoluta del cosiddetto ""happy ending"" che spesso (ma non sempre) esiste in Occidente. Questa stessa sensazione di ""familiarità diversa"" è ancora più forte quando prendiamo in mano questo volume di Elisa Menini. Perché all'inizio non capisci: le immagini che accompagnano le storie sono talmente belle che pensi siano la trasposizione in lingua italiana di un'antico libro di fiabe nipponiche. E invece sono il frutto, assolutamente ""made in Italy"" , del lavoro di una ragazza di Riccione di ventotto anni scoperta da Igort, direttore della raffinata casa editrice Oblomov e a sua volta grande cultore della traduzione fumettistica del Sol Levante, l'unico autore italiano ad avere pubblicato con ritmi giapponesi in quel paese da noi italiani molto amato (ricambiati). Lo racconta, insieme a molte altre cose di quel mondo che ancora oggi, nell'era della globalizzazione, continua a sorprenderci, nei suoi due splendidi Quaderni giapponesi (un terzo in lavorazione) . 

Ma come è successo tutto questo? ""Ero a Lucca Comics nell'area delle autoproduzioni"", racconta Elisa, ""quando un amico mi dice ""Guarda che quello che fai può interessare molto a Igort!"". Mi era rimasta l'ultima copia dell'edizione serigrafata di Momotaro (la storia del bambino che esce da una pesca: una delle più importanti fiabe della tradizione nipponica, ndr). Un po' mi dispiaceva regalarla, le matrici erano state distrutte e io stessa non ne ho più una. Però gli amici mi hanno convinta e hanno fatto bene perché Igort quando l'ha vista mi ha detto: ""Tu da adesso lavori per noi"". E così è stato: tre delle storie di questo libro erano già state pubblicate per ""Incubo alla balena"", il collettivo di autoproduzione per cui disegnavo, nato presso la scuola che io ho frequentato: l'Istituto d'Arte di Urbino. Poi le ho rielaborate in modo che non risultassero distoniche rispetto al resto del libro. Insomma, dal momento in cui Igort mi ha detto che gli interessava, ci ho lavorato altri due anni per arrivare a questo risultato. Sono una perfezionista e per ogni particolare ho cercato di fare ricerche approfondite"". 

Ma come è nata in una ragazza italiana la passione per il Giappone? ""Come un po' per tutti attraverso i cartoni animati e poi i manga, ma non volevo fare manga all'italiana: non aveva senso riproporre una cosa in cui inevitabilmente sono i più bravi. Quando a Milano sono andata a vedere una mostra di Hiroshige sono rimasta folgorata e ho pensato che quello doveva essere il mio mondo di riferimento perché oggi nessuno lo usa"". Non solo, Elisa per informarsi sulle fiabe ha consultato il libro fondamentale a riguardo: Fiabe giapponesi, pubblicato da Einaudi nel '98 e curato dalla bravissima Maria Teresa Orsi, autrice anche della prima traduzione italiana del capolavoro della letteratura giapponese, il Genji Monogatari di Murasaki Shikibu. ""Me l'ha consigliato Vincenzo Filosa (altro bravissimo autore e traduttore dal giapponese che si ispira invece al genere geki-ga) e un'amica giapponese mi ha aiutato per i kanji (gli ideogrammi, ndr)"". Il risultato è strabiliante: di Elisa Menini sentiremo ancora parlare.",la repubblica,https://www.repubblica.it/robinson/2019/02/17/news/un_nippon_folklore_made_in_japan_anzi_in_italy-300783729/?ref=search
Le affinità elettive tra lo sport e gli anime,30 LUGLIO 2021,"Chi sono gli eroi che hanno influenzato le  gesta dei molti dei nostri campioni olimpici? Goldrake, Mimì e la nazionale di pallavolo, Holly e Benji e  tanti altri personaggi del mondo di carta giapponese. Partendo da questa premessa Fabio Bartoli ha scritto per l'editore Tunuè Anime e sport,  che racconta il rapporto tra  Olimpiadi e l'animazione giapponese. Dopo i giochi di Tokyo nel 1964 nacque lo Spokon, ovvero il genere sportivo nelle serie tv nipponiche. Il primo fu Tommy la stella dei Giants, in cui il protagonista è un giovane lanciatore di baseball. Tutta l'epica cartoni sportivi giapponesi viene raccontata in questo libro, anche attraverso le interviste a campioni italiani dello sport come Bebe Vio, Sara Simeoni, Andrea Zorzi, Dino Zoff e tanti altri.

Fabio Bartoli, quali sono gli sport più amati dall'animazione giapponese?


""In assoluto sicuramente il baseball, che è lo sport nazionale. Magari per il pubblico italiano questo non è subito evidente, visto che della sterminata mole di opere sul tema qui è giunta una minima parte, ma nell'animazione giapponese la fa davvero da padrone. Poi ci sono discipline proprie come il sumo, il judo (altro sport molto rappresentato in manga e anime), il karate  e il kendo. Altri sport molto rappresentati sono la pallavolo, il wrestling, il calcio, il tennis (sport da cui proviene l'ultima tedofora di questa edizione dei Giochi, Naomi Osaka), la boxe e anche il ping pong"".

 

Rimane qualcosa dell'etica decubertiana nell'esasperato agonismo che spesso si respira in queste storie?

""Rimane in quel genere di storie in cui ci si sofferma sulla crescita dei personaggi attraverso lo sport, in cui questo non è solo un fine ma soprattutto un mezzo di crescita e perfezionamento interiore. Da questo punto di vista assume un ruolo spesso prezioso l'avversario, non visto come un nemico ma più come un opponente che ti costringe ad attingere alle più profonde e segrete risorse"". 

 

Qual è il tuo personaggio simbolo?

""Devo dire che ci sono tanti personaggi straordinari ma nel mio immaginario assume un valore particolare Naoto Date, ovvero l'Uomo Tigre perché con la sua solitudine titanica persegue i suoi ideali costi quel che costi, ma che nel contempo ha un animo tenero e delicato, come dimostra il suo amore per i bambini e la sua vicinanza con loro. Un uomo che all'inizio e alla fine della serie mostra i suoi lati meno nobili ma che non sbandiera mai ai quattro venti i suoi gesti di profonda umanità"".

 

Visto che non sei solo uno studioso di anime, ma anche di sport. ti chiedo anche tra gli atleti quale ti abbia particolarmente emozionato.

""Qui dare una risposta univoca diventa più complicato. In senso assoluto direi il mito Dino Zoff ma personalmente sono molto legato ad Andrea Zorzi e Aleksandr Popov, due atleti straordinari che hanno segnato in maniera indelebile la mia adolescenza, il periodo in cui le cose si vivono più a fondo e ti restano più impresse"". 

Quale tra gli intervistati è più appassionato di cartoni giapponesi?

 ""Proprio Andrea Zorzi, molto legato al Giappone, dove è popolare come Zorro-san. Lui ha dichiarato che il suo legame con questo paese è nato grazie a Ufo Robot Goldrake, anche se ama anche gli anime dedicati al suo sport, la pallavolo. Però il più ferrato in assoluto si è dimostrato il judoka Pino Maddaloni: quando gli ho chiesto se avesse visto qualche anime da bambino è partito citandone a profusione e non riuscivo a fermarlo più. Lui ha vinto la medaglia d'oro a Sidney 2000, dove ha confessato di volerla conquistare in virtù della sua passione per Georgie, la serie ambientata nel19mo secolo tra l'Australia e l'Inghilterra. Appena giunto in terra australiana ha voluto farsi una foto con un koala proprio perché gli ricordava quello presente nella serie"".

 

Maddaloni è del 1976 e quindi della generazione giusta.

""Certo, da da bambino ha vissuto la prima invasione degli anime in Italia... Così come il tennista Juan Carlos Ferrero, che ha dichiarato di conoscere Captain Tsubasa (da noi originariamente andato in onda come Holly e Benji, due fuoriclasse), popolare in Spagna durante la sua infanzia. Appassionato di Holly e Benji anche il giocatore di football americano Hayato Arima, influenzato anche da Touch (Prendi il mondo e vai), entrambi popolarissimi in Giappone proprio quando lui era un bambino. A parte quelli intervistati, dedico agli atleti che si sono dichiarati appassionati di anime e manga la parte finale del libro: la lista è davvero impressionante!"".",la repubblica,https://www.repubblica.it/cultura/2021/07/30/news/giappone_anime_sport_libro-312381221/?ref=search
La dura vita dei poliziotti giapponesi,06 settembre 2020,"Giri/ Haji (Netflix) racconta del poliziotto giapponese Kenzo che, sulle tracce del fratello Yuto, killer di Yakuza (la mafia del Sol Levante) arriva a Londra e qui frequenta i poliziotti e un variegato sottobosco di anime perdute.

Giri/Haji è stata trasmessa dapprima dalla Bbc, ma senza attirare l'attenzione perché, pensiamo, non è adatta agli appuntamenti scaglionati in palinsesto, ma pretende la visione concentrata e a spiedo permessa dalle serie offerte intere da un archivio. Tv classica e archivio sono in sostanza non due banali piattaforme, ma due modi, opposti di consumo. Accentuati in Giri/Haji dalla lingua e dall'assortimento dei caratteri.

Le lingue sono due a spartirsi il tempo della vicenda che scorre fra Londra e Tokyo. Noi seguiamo l'inglese col doppiaggio e il giapponese grazie ai sottotitoli, curati ed espressivi, ma non è comunque immediato abituarsi a quei risuoni estranei. Fossimo alla televisione classica dove vai di zapping, probabilmente ci volgeremmo altrove, mentre il programma scelto in lista ci induce a persistere, finché dopo un paio di puntate il tutto diventa familiare.

Più che su trame e scontri armati, che non mancano, Giri/Haji punta alla forza dei caratteri di protagonisti e comprimari, con l'obiettivo di stamparceli in memoria e prepararci a stagioni successive. Da qui la fraterna coppia di polizia e crimine, la ragazzina sveglia in stile manga, l'escort anglo nipponico (il vertice del gruppo), il gangster di Soho con la fissa del Giappone, il capo Yakuza, la moglie e la madre, che appena smesso d'accudire il padre, emergono da femmine orgogliose, la poliziotta inglese, che ha denunciato l'ex compagno ma ne combina assai più grosse quando intravede la forza dell'amore. L'assortimento è grande e le puntate iniziali se ne vanno nello sforzo di distinguerlo all'interno.

Da segnalare per chi regge fedele, il premio incastonato nel finale: un ""ballo"" onirico e rivelatore che vale da solo la visione della serie.",la repubblica,https://ricerca.repubblica.it/repubblica/archivio/repubblica/2020/09/06/la-dura-vita-dei-poliziotti-giapponesi34.html?ref=search
"Slow Beauty: la cura della pelle ""lenta"" alla giapponese",01 DICEMBRE 2021,"Tra le tante abitudini stravolte dal Covid, nello skincare la pandemia ha accelerato una tendenza che si stava già diffondendo da qualche anno: l’abbandono della cura della pelle in 10 passaggi alla coreana in favore di una routine più minimal, alla giapponese. Il passaggio dalla K Beauty (Korean Beauty) alla J Beauty (Japanese Beauty) si è avviato già da qualche anno e la bellezza nipponica ha cominciato la sua scalata proprio a partire dall’Oriente: secondo GlobalData, il valore del mercato della cosmetica made in Japan è destinato a crescere da 521,9 miliardi di yen del 2020 a 554,6 miliardi di yen del 2025. E l'Occidente segue a ruota, facendo della J Beauty una tendenza sempre più amata ed elevando a modello di bellezza le ragazze più chic di Tokyo dalla pelle chiara, luminosa e poco truccata.

Il mantra della J-Beauty: respira, applica e sorridi
Dimenticate le geishe: la J Beauty prevede un approccio minimalista e olistico alla bellezza, che si focalizza sulla salute della pelle con grande attenzione al benessere, all’armonia e alla prevenzione (gli ombrelli per riparare la pelle da sole rappresentano perfettamente questo concetto). Nata in Italia da mamma giapponese e papà toscano, l’italo-giapponese Saeka Bardelli, che nel 2020 ha fondato il marchio skincare Saeka Slow Beauty Care, ha sintetizzato la filosfia di cura nipponica con un mantra fatto di tre passaggi chiave: ""respira, applica e sorridi"". Prima di ogni gesto il respiro serve a riconnettersi a se stessi e al momento presente, poi segue l'applicazione dei prodotti, e infine l'invito a sorridere alla propria immagine riflessa nello specchio mira ad amplificare le emozioni positive del rituale.

""Esiste un fil rouge che lega skincare e felicità. Per coglierlo, dobbiamo sforzarci di guardare a noi stessi con occhi gentili. Rispettando il nostro corpo, perché è il tramite tra la nostra anima e tutto ciò che percepiamo del mondo esterno"", spiega Saeka Bardelli. Per le giapponesi, infatti, la cura della pelle ha a che fare con la gentilezza, l’ascolto ma soprattutto con la lentezza. O meglio, la parola giusta è il termine giapponese Yukkuri, dal duplice significato: indica la capacità di ""prendersela comoda"" e, al contempo, di godere del momento, apprezzando quel che si sta vivendo; una grande virtù per il popolo nipponico. Shiseido, marchio iconico della bellezza giapponese da 150 anni, per descriere la J Beauty aggiunge altre tre parole: kanso, shibui e seijaku, che possiamo tradurre con “semplicità”, “bellezza low profile” e “calma energizzata”.

Il rituale: i 5 step della slow beauty giapponese
Nella J Beauty ogni gesto parte dalla consapevolezza degli effetti dannosi dei raggi UV e l'obiettivo finale è ottenere una pelle splendente, priva di danni da fotoinvecchiamento, che non necessita di un trucco pesante. In particolare, secondo Shiseido gli step da seguire sono 5 (esattamente la metà di quelli previsti dalla K Beauty coreana):
1. Il detergente schiumogeno per rimuovere sebo in eccesso, agenti inquinanti e makeup leggero, per una pelle levigata e luminosa.
2. La lozione addolcente per restituire il giusto livello di idratazione e preparare la pelle ai trattamenti successivi
3. La maschera, da fare solo due o tre volte a settimana, da scegliere in base alle esigenze per un’azione mirata ed efficace.
4. Il siero per proteggere ed energizzare la pelle
5. Il trattamento viso + occhi + labbra: una crema viso da scegliere in base alla propria texture, l’età e la stagione. L'importante è non dimenticare mai la protezione solare al mattino e scegliere prodotti in grado di mantenere la pelle ben idratata in superficie. A questa si aggiungono le texture specifiche per il contorno occhi e per le labbra.

Superfood e piante leggendarie: il potere della natura
Il fascino che esercita la skincare giapponese deriva dalla sua capacità di unire all’approccio olistico un’accurata ricerca scientifica e una costante innovazione, per trasformare le risorse naturali in efficaci soluzioni cosmetiche. ""Nella cultura nipponica, la Natura è fortemente riverita per il suo incredibile potere"", spiega Nathalie Broussard, direttore della comunicazione scientifica Shiseido.

Tra gli ingredienti naturali made in Japan più ricercati anche in Occidente ci sono alcuni superfood presi a prestito dalla gastronomia giapponese, come lo Yuzu, l'agrume antiossidante che contiene tre volte più Vitamina C rispetto a un normale limone; la varietà di canna da zucchero Satokibi, particolarmente ricca di minerali e per questo considerata una fonte di energia e vitalità dalla popolazione locale; la varietà di riso Koshihikari, dalla texture morbida e il perfetto equilibrio di nutrienti; e le lacrime di Giobbe, semi ricchi di nutrienti preziosi come acidi grassi, dalle proprietà rigeneranti, purificanti e illuminanti.

Tesoro della farmacopea nipponica è, invece, il fungo Reishi, venerato come il ""fungo dell’immortalità"", dalle molteplici proprietà antinfiammatorie e antiossidanti che aiutano a lenire e rigenerare anche le pelli più sensibili. Infine, il grande rispetto per la natura ha portato a considerare alcune piante quasi magiche, come l’Enmei Herb, della famiglia della menta, e la camelia, che simboleggia la longevità, la felicità e l’armonia e incarna addirittura il divino. 

 

I packaging tra minimalismo e cultura pop
Manga, anime e i simboli della cultura popolare giapponese non sono estranei alla cosmetica, che se nelle formule e nei rituali è minimal, nei packaging alterna design puliti, raffinati e monocolore a fantasie colorate e divertenti ispirate alla cultura popolare nipponica. A coniugare perfettamente le due diverse tendende è la nuova collezione in edizione limitata del marchio di lusso giapponese Shu Uemura in collaborazione con Hello Kitty, che ha firmato il packaging di due prodotti iconici del marchio: il Cleansing Oil Shampoo Detergente, con fermenti ispirati all’onsen, e l’olio protettivo Essence Absolu Oil, con olio di camelia.

",la repubblica,https://www.repubblica.it/moda-e-beauty/2021/12/01/news/slow_beauty_j_beauty_la_cura_della_pelle_lenta_alla_giapponese-342213080/
"Furoshiki, la tendenza eco-chic per incartare i regali",22 DICEMBRE 2021,"Il regalo, si sa, inizia dalla confezione perché la cura nel realizzare i pacchetti darà più valore al gesto del donare piuttosto che al solo oggetto. Capita però che quelli realizzati dai negozi ci appaiono banali e il più delle volte non fanno altro che “spoilerarne” il contenuto. Se poi consideriamo che sempre più spesso si fanno acquisti online, non resta che rimboccarci le maniche e fare da soli. Un’idea fai-da-te semplice, elegante, versatile e soprattutto sostenibile, arriva dal Giappone. Si chiama furoshiki, ed è una tecnica che consiste nell’avvolgere qualsiasi cosa con un panno. Una lontana tradizione secolare che oggi sta guadagnando sempre più terreno nelle tendenze decorative e sembra destinata a diventare ancora più popolare nei prossimi anni. Il motivo di così tanto successo è dovuto al fatto che è una soluzione pratica, divertente, eco friendly e dona un tocco davvero speciale al regalo. Un panno infatti offre innumerevoli usi di piegatura e diventa parte del presente stesso poiché la stoffa può essere riutilizzata potenzialmente all'infinito evitando


Il regalo, si sa, inizia dalla confezione perché la cura nel realizzare i pacchetti darà più valore al gesto del donare piuttosto che al solo oggetto. Capita però che quelli realizzati dai negozi ci appaiono banali e il più delle volte non fanno altro che “spoilerarne” il contenuto. Se poi consideriamo che sempre più spesso si fanno acquisti online, non resta che rimboccarci le maniche e fare da soli. Un’idea fai-da-te semplice, elegante, versatile e soprattutto sostenibile, arriva dal Giappone. Si chiama furoshiki, ed è una tecnica che consiste nell’avvolgere qualsiasi cosa con un panno. Una lontana tradizione secolare che oggi sta guadagnando sempre più terreno nelle tendenze decorative e sembra destinata a diventare ancora più popolare nei prossimi anni. Il motivo di così tanto successo è dovuto al fatto che è una soluzione pratica, divertente, eco friendly e dona un tocco davvero speciale al regalo. Un panno infatti offre innumerevoli usi di piegatura e diventa parte del presente stesso poiché la stoffa può essere riutilizzata potenzialmente all'infinito evitando

Coincasa sceglie un classico tartan per il suo Natale 2021 
«Le persone sono diventate più interessate alle questioni ambientali e quindi hanno imparato ad apprezzare l'uso del furoshiki ecologico», commenta Keiko Ando Mei, direttrice del Centro di cultura giapponese di Milano. E pensare che il suo impiego risale all'epoca Nara (710-784), «si adoperava per la conservazione e protezione di oggetti di valore appartenenti alla famiglia Imperiale, e ancora oggi è così: veniva chiamato Koromotsutsumi, involucro di abiti, o Hiratsutsumi, involucro piatto», spiega Keiko Ando Mei, che continua a raccontare: «L’origine della parola furoshiki risale invece al periodo Muromachi, 1392-1573, quando il daimyo (il signore feudale giapponesi ndr) entrava nello Oyuden dello shogun, qui doveva indossare abiti e quindi avvolgere il kimono in un fukusa con impresso lo stemma di famiglia e sedersi su di esso dopo il bagno per rivestirsi. Come suggerisce il nome, il furoshiki deriva quindi dal panno che veniva steso nel bagno di vapore».

Ma quando è diventato di servizio così comune? «Dall’epoca Meji, 1868, fino alle fine degli anni Sessanta si diffuse tra le gente: era indispensabile come borsa quotidiana per gli affari e le cartelle scolastiche. Negli anni Settanta divenne popolare il furoshiki di “nylon” che venne prodotto in serie per confezionare doni. Nonostante questo in quegli anni uscì di scena, cadde in disuso e venne sostituito dai sacchetti di carta e di plastica. Solo nel 2006, il governo lo rilanciò come strumento ecologico». E oggi si ricorre al suo utilizzo per vari impieghi che spaziano dai membri del parlamento giapponese che vi custodiscono i documenti alle borse per fare la spesa fino alle confezioni per i regali.

Quali sono i tessuti più adatti?
«I tradizionali sono la seta e il cotone. Inoltre, a seconda del metodo di lavorazione, ci sono particolati trame crespate che donano una sensazione unica e confortevole e lo tsumugi con stemmi di famiglia (un tessuto realizzato dagli ""scarti"" di lavorazione della seta ndr). Nei tempi moderni, oltre a queste, vengono utilizzate anche molte fibre artificiali come rayon, poliestere e acetato».
Esiste un furoshiki giusto per ogni occasione?
«I modelli semplici a tinta unita sono considerati i più formali. Nuances calde come il rosa, il rosso, il giallo e il beige sono preferibili per nozze, compleanni e Natale. Il viola, un colore nobile in Giappone, è versatile e può essere utilizzato sia per un matrimonio che per le condoglianze. Il nero invece ha l'immagine di un funerale ma se arricchito con splendide decorazioni in oro e argento, come perle o elementi visivi, può essere utilizzato anche come dono agli sposi».

Da non sottovalutare anche simboli e decori. «Di buon auspicio gru, tartarughe, una coppia di anatre, fenice, pino, prugna e bamboo: sono tutti disegni adatti per le nozze. Crisantemo o loto invece per i lutti».
Esistono infiniti modi di avvolgere il furoshiki, ma qual è il più semplice per chi si avvicina adesso a questa tecnica? «Otsukaitsutsumi è forse la più facile». Infatti basta fermare la stoffa attorno al dono con un solo nodo a vista. Qui sotto altre utili tecniche chiarite dalle illustrazioni di Uniqlo, il marchio giapponese specializzato in abbigliamento, che spiegano alcuni pratici esempi.

",la repubblica,https://www.repubblica.it/design/2021/12/22/news/furoshiki_la_tendenza_eco-chic_per_incartare_i_regali-331216160/?ref=search
Momoyo Kaijima: “L’architetto è un etnografo”,16 DICEMBRE 2021,"""Sono sempre sorpresa rientrando a Tokyo specialmente dall'Europa. Le strade e le rotaie corrono sopra gli edifici, le vie a scorrimento veloce volano sopra i fiumi, le macchine si trovano a volte a viaggiare all'altezza di case a sei piani. In molte delle più grandi città d'Europa si usano palazzi dei secoli scorsi, mentre quasi tutti gli edifici di Tokyo sono stati costruiti negli ultimi cinquanta o sessant'anni"" inizia così Made in Tokyo, il libro manifesto di Atelier Bow-Wow, lo studio di architettura giapponese che negli ultimi vent'anni ha dato forma a una teoria e pratica dell'architettura basata sul comportamento e sull'osservazione delle relazioni fra individui e città che oggi appare a molti come uno degli approcci più interessanti per guardare al presente.


La parola d'ordine di Tsukamoto e Momoyo Kaijima, che hanno fondato Atelier Bow-Wow a Tokyo nel 1992, è behaviorology, ovvero lo studio delle relazioni fra esseri umani, elementi naturali, architettura e città. Non è solo l'architettura ad influenzare le nostre vite, ma è anche il nostro comportamento, individuale e collettivo, a modificare l'architettura e l'ambiente come spiegano nel libro Behaviorology. Nella stagione della fioritura dei ciliegi a Tokyo, ad esempio, il movimento delle persone che vanno a vedere quest'esplosione di fiori bianchi crea un vero e proprio spostamento urbano che dà forma a diversi tipi di aggregazione e composizioni urbane. Edifici e persone, strade e raggi di sole, alberi e sopraelevate, finestre e temperatura, tutto concorre a creare un sistema interconnesso in cui ogni comportamento e mutazione influenza a catena l'intero ambiente.


Secondo Momoyo Kaijima, professore di Architectural Behaviorology all'ETH dell'Università di Zurigo l'architettura è una scienza viva che deve osservare dinamiche e comportamenti dell'ambiente per intervenire, osservando e rispettando l'esistente, i fenomeni spontanei, e persino quell'architettura junk e trash che fa orrore agli architetti, ma che esiste, che non possiamo ignorare.



L'architetto come etnografo, che osserva comportamento e metabolismo di un ambiente per poter intervenire è questo l'approccio di Bow-Wow che ha progettato minuscole case negli interstizi lasciati liberi dalla speculazione edilizia di Tokyo (Pet Architecture), riqualificato villaggi come Momonoura, il piccolo paese di pescatori in mezzo agli alberi, fondato consorzi come ArchiAid per ricostruire le regioni della prefettura di Tohoku devastate dal terremoto e tsunami.

Dialogo, riuso, funzione, partecipazione è ciò che Bow-Wow ha imparato da Tokyo dove la contaminazione è all'ordine del giorno, con centri commerciali incastonati sotto i ponti, cinema nei sottopassaggi, e pezzi di strade sui tetti delle case. Una lezione che Bow-Wow sta portando in giro per il mondo da Harvard, alla Columbia, a Yale, alla Royal Academy di Londra, a Domus Academy a Milano fino alla Biennale di Venezia. Abbiamo raggiunto Momoyo Kaijima a Zurigo, dove solare, positiva, comunicativa ed empatica spiega il suo punto di vista.


Qual è la sua idea di città?
""La città è quella che esiste, Tokyo, New York, Zurigo, Roma: ogni città è un organismo specifico con complessità molto diverse l'una dall'altra e al loro stesso interno. È un organismo ibrido, variegato, in divenire, con differenti densità. Comunque oggi è difficile dividere in modo categorico, urbano, suburbano, campagna"".


Può spiegarci ?
""Ciò che definisce un insediamento umano è il sistema di relazioni fra le persone. Un network reale costruito su relazioni legate alla vita quotidiana, al lavoro, alla produzione, alla mobilità, alle migrazioni, agli eventi storici, geopolitici, economici, climatici, e, purtroppo, alle catastrofi naturali. Relazioni, comportamenti, spostamenti, trasformazioni sono più forti e significative di confini, li modificano e li annullano costantemente. Dove finisce la città e inizia la campagna? Che cosa possiamo considerare suburbano? Sono termini che appartengono ad altre epoche. Oggi ci troviamo di fronte a ecosistemi complessi di cui bisogna affrontare temi e contesti molto specifici"".


Come avete fatto, ad esempio, a Tokyo con le Pet Architecture, fatta di edifici costruiti in spazi minimi?
""Negli ultimi vent'anni abbiamo progettato case private in superfici minuscole, affiancando tecnologia e tradizione: la casa giapponese con finestre, aperture, piccoli giardini, e strutture che si sviluppano su due o tre piani seguendo lo spazio a disposizione, sincronizzando sistemi di riscaldamento e raffreddamento con brezze, ombre e luci. Nella casa di Bow Wow, dove viviamo e abbiamo lo studio, non lontano dallo stadio olimpico, ad esempio abbiamo un piccolo giardino di dieci metri per tre dove abbiamo piantato una fila di sei alberi"".


È un progetto molto specifico...
""Certo, nell'architettura contemporanea non c'è un modello, né un'idea a priori, ma lo studio del metabolismo di un luogo, del comportamento e delle relazioni vale per ogni luogo, con qualsiasi densità abitativa, e tanto più per i luoghi ibridi. Come Tokyo, ad esempio, che ha zone basse con case private di soli due piani con piccole corti interne, e i grandi boulevard con palazzi alti in cemento e grande densità. Ogni insediamento è definito da un network di comunicazione e comportamento umani. Oggi l'architetto lavora come un etnografo"".",la repubblica,https://www.repubblica.it/cultura/2021/12/16/news/momoyo_kaijima_l_architetto_e_un_etnografo_-330457934/?ref=search
C'è tanta filosofia nelle mille domande dei giovani giapponesi,21 dicembre 2021,"In Italia abbiamo cominciato a conoscerla un anno fa, con l'arrivo del suo Seni e uova, dove sotto forma di voluminoso romanzo — oltre 600 pagine — con sottile umorismo affrontava tematiche attualissime, dalla fecondazione assistita (le ""uova"" del titolo) alla chirurgia estetica, regalandoci una profonda riflessione sul corpo e sui pregiudizi della società giapponese. Adesso ci sorprende ancora con Heaven, uscito in patria nel 2009 ma portato in Italia ora, sempre dall'editore e/o. A questo punto non è difficile capire perché Mieko Kawakami venga considerata una delle scrittrici contemporanee più interessanti e più vendute in Giappone, amata non solo da Haruki Murakami, ma acclamata oltreoceano da New Yorker e

New York Times. In questo che, a dispetto del titolo, più che un paradiso è un personalissimo inferno, l'autrice torna a rivolgere al corpo il suo sguardo privilegiato e spesso spietato: dallo strabismo del protagonista hanno origine infatti le vessazioni che subisce a scuola ma anche il suo rapporto privilegiato con Kojima, a sua volta bullizzata per l'aspetto fisico che si rifiuta di curare. Ma oltre a indagare i temi, di nuovo ancorati all'attualità, del bullismo e della violenza tra adolescenti, qui Kawakami fa di più. Si interroga, interrogando anche noi, su questioni etiche e filosofiche. E lo fa con vere e proprie domande, spesso retoriche, che mette in bocca ai suoi protagonisti. A cominciare da «cosa significa obbedire?», oppure «cosa vuol dire avere paura?», ma soprattutto «perché avevo paura?». Fino a chiedersi «cosa significa fare male?» o, il più definitivo, «fa male essere te?».

Ed è proprio nel momento in cui arriva a toccare la questione ultima del bene e del male che l'autrice ci mostra come, nella sua formazione, le contraddizioni della società moderna convivano con le teorie più squisitamente nietzschiane. Lei stessa, in un'intervista, ha ammesso di essere stata una bambina un po' ""filosofica"", che faceva domande strane. Le stesse forse che ritroviamo ora nei suoi libri. Perché infatti il protagonista, un ragazzino delle scuole medie, preso violentemente di mira dai coetanei per il suo strabismo non si ribella? Anzi, accetta il male senza ribattere? La risposta ci arriva dall'amica Kojima: «Non stiamo solo obbedendo. Stiamo lasciando che accada. Non credo che questa sia debolezza. È più che altro forza». Infine l'autrice, che ha esordito nel 2006 come poetessa prima di passare alla narrativa, raggiunge qui momenti altissimi di lirismo. Uno su tutti, ed è tra i passaggi più belli del romanzo, quando il protagonista dopo aver deciso di farsi sistemare l'occhio strabico si toglie la benda e nell'aria fredda di dicembre gli appare un mondo nuovo: «Una moltitudine infinita di foglie lucide e dorate brillava intensamente. Era come se ciascuna di quelle piccole foglie risplendesse di una luce soave e melodiosa che fluiva verso di me e mi attraversava».",la repubblica,https://ricerca.repubblica.it/repubblica/archivio/repubblica/2021/12/21/ce-tanta-filosofia-nelle-mille-domande-dei-giovani-giapponesi42.html?ref=search
L’isola di Hokkaido e il fascino di Granada: i viaggi top del 2022,01 DICEMBRE 2021,"Quando si parte per una vacanza nessuno può consigliarci meglio sui posti da vedere di chi vive nel paese che desideriamo visitare. È questo il valore aggiunto delle 25 mete per il 2022 che vi propone l'edizione invernale di National Geographic Traveler in edicola domani in omaggio con Repubblica. Una selezione basata sulle segnalazioni delle redazioni delle 15 edizioni del magazine sparse in quattro dei cinque continenti. Quelle che in un linguaggio forse poco elegante, ma efficace si chiamano ""dritte"".

Grandi classici della vacanza e preziosi gioielli nascosti, luoghi remoti dove andare in cerca di piccoli dettagli unici e territori dai panorami sconfinati, posti selvaggi dove fare il pieno di adrenalina e placide spiagge perfette per ricaricare le batterie. Nella scelta ce n'è veramente per ogni gusto, anche se l'offerta è stata suddivisa per comodità in cinque macrocategorie: Avventura, Natura, Cultura, Famiglie e Sostenibilità.

Se da un lato non mancano destinazioni ""evergreen"", come Granada, con la sua incantevole Alhambra, o una crociera sul sempre affascinante Danubio, due mete entrambe a misura di un viaggio con l'intera famiglia al seguito, dall'altro NG Traveler alla voce Cultura vi accompagna in luoghi decisamente più misteriosi, come l'isola giapponese di Hokkaido, culla del popolo indigeno degli Ainu, o più insoliti, come la Denmkark Street di Londra, comunemente conosciuta come la ""Tin Pan Alley"", la strada della capitale britannica dove - tra studi di registrazione e locali notturni - sono stati suonati i primi riff di musicisti che hanno fatto la storia del rock, da David Bowie a Elton John, dai Rolling Stones ai Sex Pistols.



In un anno durante il quale l'emergenza Covid probabilmente non mollerà ancora del tutto la presa, ci sono anche consigli di destinazioni esotiche e lontane, da ""archiviare"" nel proprio libro dei desideri in attesa di tempi migliori. È il caso ad esempio delle mete della categoria Natura, dove troviamo tra le altre proposte il Belize, con il suo straordinario patrimonio di biodiversità che è stato ulteriormente valorizzato grazie all'acquisto di 96.000 ettari destinati ad area protetta da una coalizione di associazioni ambientaliste. O il Namibia che lungo la cosiddetta Caprivi Strip, uno stretto dito di terra nell'estremo nord del paese sede del Parco nazionale di Nkasa Rupara, offre la possibilità di meravigliosi safari in un territorio ancora poco battuto dal grande turismo di massa. Oppure è il caso delle mete inserite alla voce Avventura, dove tra le altre proposte sono recensiti il trekking ""coast to coast"" di 280 chilometri che attraversa il Costarica dal Mar dei Caraibi all'Oceano Pacifico, e Palau, arcipelago ""patria"" della più grande area marina protetta del mondo, un autentico paradiso per gli amanti delle immersioni.


Per chi in vacanza cerca invece motivo di ispirazione e consolazione, decisamente più a portata di mano sono alcuni dei suggerimenti della categoria Sostenibilità, a partire dal parco della Ruhr, in Germania, dimostrazione pratica di come sia possibile riqualificare in un magnifico territorio naturale anche il più degradato dei paesaggi industriali, e dalla vecchia città manifatturiera polacca di Lodz, che insieme all'industria cinematografica ha scelto la vocazione ambientalista per rinnovarsi e rilanciarsi.",la repubblica,https://www.repubblica.it/cronaca/2021/12/01/news/l_isola_di_hokkaido_e_il_fascino_di_granada_i_viaggi_top_del_2022-328456163/?ref=search
"Tanaka, il memoriale delle fake news",27 LUGLIO 2021,"Anche il Giappone imperiale, come la Germania nazista, ebbe un suo Mein Kampf, manifesto che, in parallelo al pamphlet firmato da Adolf Hitler nel 1925, annunciava al mondo la strategia di aggressione imperialista. Era il Memoriale Tanaka, redatto in segreto dal primo ministro di Tokyo, l’austero barone e generale Tanaka Giichi, nato in un’antica casata di samurai. Annunciata per la prima volta nel 1929, a Nanchino, dal mensile nazionalista cinese Affari Correnti, la piattaforma di Tanaka era spavalda e feroce come la hitleriana: «Per conquistare il mondo il Giappone conquisterà l’Asia. Per conquistare l’Asia conquisterà la Cina. Per conquistare la Cina conquisterà Manciuria e Mongolia: allora i paesi del Mar Cinese Meridionale si arrenderanno, terrorizzati».

Il capo dello spionaggio russo, lo spietato Feliks Dzerzhinsky, aveva in mano il Memoriale già dal 1925, quando lo presentò felice al bolscevico Trotskij, allora al potere a Mosca: «Grazie a queste pagine scoppierà la guerra tra Stati Uniti e Giappone» gongolava. A dar peso al Mein Kampf giapponese fu la sua nuova pubblicazione, il 17 settembre del 1931, sul giornale in lingua inglese di Shanghai China Critic. Il giorno dopo, infatti, i giapponesi invadono la Manciuria e in 24 ore il Memoriale Tanaka diventa lettura obbligata di Cancellerie e Stati Maggiori. Lo stesso perfetto sincronismo si ripete con il numero di novembre 1941 della rivista americana Click, che in copertina, accanto a una sensuale foto dell’attrice Jane Russell, rilancia il piano di guerra del barone Tanaka: «L’America è il prossimo bersaglio del Giappone!». Solo pochi giorni dopo, il 7 dicembre 1941, l’aviazione imperiale colpisce la base Usa a Pearl Harbor uccidendo 2400 militari e affondando la flotta. Radio e giornali titolano frenetici sul Memoriale Tanaka, il Congresso ne impone la diffusione nelle scuole e negli uffici, il celebre regista Frank Capra, nel popolarissimo documentario Perché combattiamo, ne cita le tesi: combattiamo per non esser schiavi dell’Imperatore.

Recentemente le forze armate giapponesi e americane han condotto manovre militari congiunte sulle rotte di navigazione che Pechino contende, intorno a Taiwan e nel Mar Cinese Meridionale, e la reazione del presidente Xi Jinping è stata durissima, durante le celebrazioni per i 100 anni del Partito comunista, «chi attaccherà la Cina si romperà la testa, sanguinando contro il Muro d’Acciaio del nostro popolo». Un secolo dopo, teatri, strategie, toni del Memoriale Tanaka tornano d’attualità e la monumentale storia ufficiale dello spionaggio russo, edita dall’intelligence SVR, nel secondo dei suoi sette volumi, elogia dunque Dzerzhinsky, che già nel 1925, quattro anni prima della pubblicazione, si era impadronito segretamente dei piani nefasti di Tokyo.


Un vecchio dossier che lega Giappone, Cina, Russia e Stati Uniti torna a far discutere: peccato però che il barone Tanaka Giichi non abbia scritto neppure una parola del Memoriale e che si tratti di un falso, un classico della disinformazione che neppure nel 2021 si riesce a confutare. La storia incredibile è ripercorsa nel recente volume Active Measures dello studioso Thomas Rid (in corso di traduzione da Luiss University Press): con ogni probabilità fu lo stesso Dzerzhinsky a far forgiare le pagine del dossier, per seminare zizzania tra Usa, Cina e Giappone. La vecchia guardia bolscevica era scettica, Trotskij ambiguo (misteriosamente, quando fu ucciso dagli agenti di Stalin, stava, di nuovo, lavorando sul memoriale), Bukharin persuaso fosse un falso: ma neppure a loro Dzerzhinsky, maestro all’incrocio di verità e menzogna, svela l’arcano. La guerra in Manciuria prima e la Seconda guerra mondiale poi rendono “credibile” il manifesto e nessuno lo rimette in discussione, con gli storici del presidente russo Putin a validarlo per sempre.

Inutilmente agenti transfughi da Mosca e testimoni del tempo, un articolo del New York Times nel 1932, provano a smentire la veridicità del testo, la sua forza ritorna prepotente. Il leader sovietico Nikita Kruscev lo cita nel 1960 in Indonesia come prova dell’imperialismo capitalista, nella stampa araba fondamentalista, vedi al-Qabas in Kuwait, le pagine presunte del barone Tanaka anticipano la crociata genocida degli infedeli. Nessun originale giapponese è mai stato ritrovato, i sovietici lo cercarono perfino tra le macerie fumanti dell’ambasciata imperiale a Berlino, 1945, rinvenendone solo una copia bruciacchiata, ma in tedesco. Anche l’ubiqua Wikipedia resta ambigua, non parlando apertamente di disinformazione.

Questa è, mentre Tokyo, Washington, Mosca e Pechino tornano a schierarsi in armi, la morale tragica del Memoriale Tanaka: le bugie hanno le gambe lunghe, lunghissime, non corte, il fact checking, il debunking, con cui ci si illude di combatterle, sono spesso spuntati, perché, ben prima delle camere dell’eco dei social media, la forza possente di passioni politiche e interessi economici ci spinge a credere a quel che ci torna utile, prima e oltre l’evidenza dei fatti. La disinformazione non è bacillo da curare con sterili ricerche da laboratorio, è operazione bellica da battere sul campo, nell’umile consapevolezza che la sua forza è formidabile, perché si nutre delle nostre debolezze.",la repubblica,https://www.repubblica.it/cultura/2021/07/27/news/storia_del_memoriale_tanaka_il_falso_piu_vero_della_storia-312003181/?ref=search
L’uomo che sfida le radiazioni per salvare i gatti di Fukushima: «Sono rimasto solo per loro»,6 marzo 2021,"Dieci anni fa erano fuggiti tutti. Namie, una cittadina a non più di dieci chilometri dalla centrale di Fukushima, si era svuotata in poche ore dei suoi abitanti quando era apparso chiaro che le radiazioni emesse dai reattori devastati dallo tsunami erano ormai fuori controllo. Intorno, oltre 160 mila persone si erano trasformate in profughi da un giorno all’altro. Come in guerra. Soltanto uno tra gli abitanti di villaggi e campagne della Prefettura aveva disobbedito agli ordini di evacuazione. Sakae Kato, oggi 57 anni, è ancora lì dove non dovrebbe essere, nella sua casa al limitare di campi ancora sotto bonifica, tra muri sbreccati e tetti incapaci di difendere dalle intemperie. «Non potevo andarmene — ha raccontato alla Reuters—. Dovevo pensare a loro: altrimenti sarebbero morti tutti».

«Loro» sono i gatti domestici — e i tanti che domestici non lo sono più da tempo — che vivevano con le loro famiglie fino al giorno del disastro che ha cambiato per sempre la storia del Giappone: il terremoto-tsunami dell’11 marzo 2011 che ha fatto saltare ogni fiducia nelle «magnifiche sorti e progressive» dell’energia prodotta dall’atomo, buona e pulita fino a che qualcosa non va storto. Sakae Kato — come i suoi concittadini — forse immaginava un ritorno più veloce alle case e ai giardini abbandonati. Ma non è stato così. Nessuno sa quando la vita tornerà al suo solito passo a Fukushima e dintorni. Autorizzato soltanto a «visitare la proprietà» ogni tanto, l’uomo — che un tempo lavorava nell’edilizia — continua a vivere in quello che ormai è un deserto dell’umanità.

Con lui 41 gatti che ha raccolto negli anni passeggiando da una casa all’altra: molti erano stati abbandonati dai proprietari e «sarebbero morti di fame» senza il suo intervento. Nel tempo, 23 sono passati a miglior vita e sono stati da lui sepolti nel suo giardino. Altri si erano inselvatichiti e rischiavano comunque la vita nella competizione con gli altri animali, resi padroni di tutto dalla fuga degli uomini. Come i cinghiali, considerati una iattura in tempi normali, in particolare dagli agricoltori, e ora spinti dalla fame a entrare nelle dimore un tempo inavvicinabili per rovistarle in cerca di cibo.

Sakae Kato non pensa soltanto ai gatti: con lui c’è un cane, Pochi, e nel suo cuore generoso e dedito alla Natura così violata dalle conseguenze dell’incidente nucleare, c’è posto anche per i cinghiali, cui lascia da mangiare lungo la strada deserta. E che ogni tanto salva dalle trappole lasciate dalla forestale per ridurne il numero. Tanto che qualche giorno fa la polizia è andata a prendere Kato a casa e lo ha messo in cella per un po’. Si convincerà ad andarsene da quei luoghi disgraziati? «Non ci penso nemmeno. Non voglio lasciare la mia terra. Mi piace stare tra queste montagne».

Certo la vita di Sakae Kato ora appare fragile come le pareti della sua casa. Eppure per dieci anni le sue azioni, la sua volontà, hanno tenuto in vita tante anime. Qualcosa vorrà dire.",corriere della sera,https://www.corriere.it/esteri/21_marzo_06/uomo-che-sfida-radiazioni-salvare-gatti-fukushima-sono-rimasto-solo-loro-e34d7262-7ebb-11eb-a1f6-6ee7bf0dab9f.shtml
"Dante secondo Go Nagai come in un manga, fra mostri e supereroi",11 marzo 2021,"Al solo pronunciare il nome di Go Nagai, maestro giapponese di tutti i mangaka, nell’immaginario da est a ovest del globo si accende un colorato universo popolato dai suoi «mecha» (robot leggendari come Mazinga e Goldrake), da demoni spietati – violenti ma spesso di buon cuore – da androidi e sensuali eroine con origini ninja. In pochi però sanno che nel suo tratto inconfondibile, erede della nobile e millenaria tradizione nipponica dell’illustrazione, si annida una fascinazione tutta europea. «Galeotto fu» – è proprio il caso di dirlo – Gustave Doré con la sua Divina Commedia illustrata.

Go Nagai ne rimase fulminato da giovanissimo e trascinò l’incanto dei gironi danteschi in molti dei suoi lavori – da «Mao Dante» (1971) a «Devilman» (1972) – fino al definitivo ed esplicito omaggio arrivato nel 1994 con la firma di una Divina Commedia in versione manga (edita per la prima volta in Italia nel 2006). Così nel calendario delle celebrazioni ufficiali per i 700 anni dalla morte di Dante Alighieri, promosse dal Comitato Nazionale del ministero della Cultura, si inserisce come un raro cameo la mostra digitale «Dante attraverso l’immaginario artistico di Go Nagai» organizzata dal Romics - Festival internazionale del Fumetto, Animazione, Cinema e Games diretto da Sabrina Perucca.

Dal 25 marzo al 30 aprile, gratuitamente sul sito www.romics.it, si potranno ammirare 30 tavole originali che ricostruiscono la passione dantesca del maestro giapponese (provenienti dagli archivi Dynamic in Giappone). Partendo dai primi diavoli disegnati per «Mao Dante», opera con cui Go Nagai cominciò ad approfondire le tematiche religiose, la rappresentazione degli inferi e degli esseri demoniaci, il rapporto tra bene e male. Un lavoro dall’infelice destino editoriale, che però nel tempo si è dimostrato seminale per la genesi del più celebre «Devilman», di cui l’esposizione digitale raccoglie un emblematico bouquet di illustrazioni, e della definitiva «Commedia». Dove Nagai non si preoccupa tanto di confezionare una riduzione fedele del capolavoro dantesco ma piuttosto mette a segno una trasposizione impeccabile dei personaggi e delle vicende narrate da Dante nel linguaggio, nell’estetica e nell’emotività del mondo dei manga.

C’è Dante che si imbarazza alla vista di Beatrice come fosse un ragazzino degli «anime», che si dispera tra le lacrime davanti a un Virgilio altero e sprezzante come un supereroe. Ci sono i corpi intrecciati di Paolo e Francesca, sensuali e ammiccanti, che ricordano i protagonisti del suo irriverente «La scuola senza pudore» (1968), con cui introdusse scandalosamente l’eros nei manga. E ci sono le «copie», nel suo stile, delle incisioni di Doré. Infine la mostra digitale sarà arricchita da un incontro online, a distanza, tra i curatori Sabrina Perucca ed Enrico Fornaroli e il maestro Go Nagai in persona. Immancabile nell’anno del «suo» Dante.",corriere della sera,https://roma.corriere.it/notizie/cultura_e_spettacoli/21_marzo_11/dante-secondo-go-nakai-come-un-manga-mostri-supereroi-1cabce46-81c3-11eb-870f-597090faeea5.shtml
"Japanese film festival: tra horror, documentari, amore e fantasy",25 febbraio 2021,"Il Giappone che sogna e lavora, tra ciliegi in fiore, tecnologia avveniristica e antiche tradizioni. Che brulica di uffici e mercati, che sublima l’estetica delle maschere, spinge l’immaginazione in territori grafici inesplorati e con lo stesso pacato manierismo sprofonda in un universo di storie ad alta tensione.

La pandemia lo ha reso più lontano che mai, ma la Japan Foundation è riuscita a rifletterlo in una rassegna cinematografica in streaming – itinerante in 20 paesi del mondo – che da venerdì al 7 marzo approda in Italia con il coordinamento di Tsurui Yurina e Isabella Lapalorcia per l’Istituto Giapponese di Cultura in Roma. È il Jff Plus: Online Festival – dove Jff sta per Japanese film festival – con i suoi 30 film scelti per offrire un quadro completo della produzione nipponica, tra fantasy, horror, commedie, doc, film drammatici, d’amore, musicali e di animazione (disponibili gratuitamente per 24 ore, con sottotitoli in italiano o inglese). Affiancati da approfondimenti e dalle video-interviste del critico Mark Schilling ai registi Okita Shuichi, Shiraishi Kazuya, Soda Kazuhiro, Yashiro Takeshi e Imaizumi Rikiya.

Tre i film spalmati quotidianamente su altrettante fasce orarie (alle 9, 11 e 13), tra cui spiccano il thriller Stolen identity di Nakata Hideo, One night di Shiraishi Kazuya, inserito nella classifica Best Ten della più antica e autorevole rivista di cinema giapponese, Kinema Junpo. Poi la commedia Ecotherapy getaway holiday di Okita Shuichi, con sette anziane signore che durante un tour organizzato si perdono nel bosco e improvvisano formule di sopravvivenza. E per gli appassionati di manga e anime in arrivo The girl from the other side di Kubo Yutaro e i cortometraggi animati in stop motion firmati Yashiro Takeshi, tra volpi, scoiattoli e pupazzi di neve: Gon the little fox, Moon of a sleepless night, Norman the Snowman – The northern lights e Norman the Snowman – On a night of shooting stars.

Tra le donne registe c’è Ando Momoko con il suo 0.5mm e la storia di Sawa, che si offre come badante notturna ad anziani soli e fragili, finendo per rivoluzionarne le vite spente. Profumo di Napoli e nostalgia del passato in Café Funiculi Funicula di Tsukahara Ayuko, mentre è del 1952 il classico di Ozu Yasujiro Il sapore del riso al tè verde (1952) in cui il regista segue con calore, umorismo e rassegnazione i litigi e le speranze di una coppia in crisi matrimoniale.

Infine i documentari, tra intimità e cultura di massa: Peace di Soda Kazuhiro con la vita semplice nella cittadina di Okayama, Tora-san in Goto di Oura Masaru con l’avventura di una nota famiglia di produttori di noodles nell’arcipelago Goto, e Tsukiji Wonderland di Endo Naotaro che spalanca le porte del famoso mercato ittico di Tsukiji, diventato la Mecca mondiale degli amanti del pesce. Tutto online, per dieci giorni illuminati dal Sol Levante.",corriere della sera,https://roma.corriere.it/notizie/cultura_e_spettacoli/21_febbraio_25/japanese-film-festival-horror-documentari-amore-fantasy-766ef67c-76c6-11eb-843a-1237b4657d5e.shtml
"Morto Izumi Matsumoto, autore del manga che ha ispirato È quasi magia Johnny: aveva 61 anni",13 ottobre 2020,"«Izumi Matsumoto è morto dopo la mezzanotte del 6 di ottobre dopo essere stato in ospedale per un po’ di tempo». L’annuncio è arrivato sul blog del fumettista stesso su Wave Studio. Il maestro, autore del celebre manga Kimagure Orange Road / Orange Road, aveva 61 anni. La sua opera più famosa è stata trasposta in un anime che ha avuto un enorme successo in Italia con il titolo È quasi magia Johnny. «Il funerale è già stato celebrato solo dai parenti più stretti, quindi stiamo rifiutando offerte personali e doni», si legge sempre nell’annuncio, come riporta la testata online specializzata Everyeye, «vorremmo che ricordaste Izumi Matsumoto semplicemente godendovi il suo manga».

Dal manga Orange Road al cartone animato
La prima edizione di Orange Road è uscita, in Giappone, tra il 1984 e il 1987, sulla rivista Weekly Shonen Jump. In Italia, il manga è arrivato nel 1992 grazie a Edizioni Star Comics. All’epoca, sulle reti Mediaset era già stato trasmesso l’anime È quasi magia Johnny, tratto proprio dall’opera di Matsumoto ma trasmesso in una forma pesantemente censurata e alterata rispetto all’originale giapponese (come del resto avveniva del resto anche per molti altri anime). I 48 episodi hanno avuto un successo significativo (complice anche l’irresistibile sigla cantata da Cristina d’Avena) e sono stati trasmessi più e più volte, conquistando almeno due generazioni di ragazzi. Kimagure Orange Road è una commedia che mescola sentimento e paranormale: racconta la storia di Kyosuke/Johnny, un ragazzo capace di poteri ESP, che si trova coinvolto in un triangolo amoroso con Madoka/Sabrina e Hikaru/Tinetta. L’anime ha contribuito a portare alla ribalta il manga, anche al di fuori dei circuiti degli appassionati di fumetto giapponese. Star Comics ha realizzato una seconda edizione in 18 volumi tra il 2004 e il 2006; nel 2014 J-POP ha realizzato una terza edizione Deluxe, con una nuova traduzione e un formato più fedele all’originale giapponese.

L’eredità di Matsumoto: «Sogni, paure, rapporti con gli altri: Orange Road tocca le corde più profonde dei sentimenti umani»
Secondo Jacopo Costa Buranelli, direttore letterario di J-POP, l’eredità di Izumi Matsumoto per gli italiani «ha a che vedere soprattutto con la sfera emotiva». «La generazione che ha avuto la fortuna di crescere con il suo più grande capolavoro, Orange Road, ha potuto leggere una storia d’amore particolare e al tempo stesso universale», spiega,«capace di toccare le corde dei nostri sentimenti relativi alla crescita, ai sogni, alle paure e ai rapporti con gli altri». «Aver pubblicato il manga di Orange Road, nella sua versione definitiva, discutendone i dettagli ancora con il sensei Matsumoto è stato per noi un onore dal punto di vista umano ed editoriale», aggiunge Costa Buranelli.

La carriera e la malattia
Matsumoto — il cui vero nome era Kazuya Terashima — era nato a Takaoka nel 1958 e la sua carriera è iniziata nei primi Anni 80. La sua fama in Italia è legata soprattutto Orange Road, ma nel nostro Paese è arrivata anche un’altra sua opera: la mini serie Sesame Street (1988 – 1992), pubblicata sempre da Star Comics. Alla fine degli Anni 90 Matsumoto ha iniziato ad avere problemi di salute che lo hanno costretto più volte a mettere in stand-by il lavoro. Nel 2019, sul sito web Comic-On, aveva raccontato di soffrire anche di stenosi vertebrale, una patologia che comporta il restringimento del canale vertebrale. Il suo medico ha reso noto che la morte è avvenuta nel sonno.",corriere della sera,https://www.corriere.it/spettacoli/20_ottobre_13/morto-quasi-magia-johnny-orange-road-matsumoto-d2221be0-0d29-11eb-ab2b-0d1500572ae8.shtml
"Seconda Guerra Mondiale, il 75esimo anniversario della resa del Giappone. L'imperatore: «Profondo rimorso»",15 agosto 2020,"«Profondo rimorso» per le azioni compiute dal Giappone durante la Seconda Guerra Mondiale è stato espresso dall'imperatore Naruhito in una cerimonia per i 75 anni dalla fine del conflitto, mentre il premier Shinzo Abe ha promesso che «la tragedia non sarà mai ripetuta». Quest'anno le commemorazioni si sono tenute in forma ridotta a causa dell'emergenza sanitaria. «Ripensando al lungo periodo di pace del dopoguerra, riflettendo sul nostro passato e tenendo presente i sentimenti di profondo rimorso, spero vivamente che le devastazioni della guerra non si ripetano mai più», ha detto l'imperatore al memoriale di Tokyo, alla presenza di circa 500 persone (lo scorso anno erano 6mila), distanziate tra loro e dotate di mascherina. Accanto a Naruhito, il primo imperatore del Paese nato dopo la guerra, anche la moglie, l'imperatrice Masako. «Non dimenticheremo mai che la pace e la prosperità di cui stiamo godendo oggi sono costruite sui sacrifici finali dei morti in guerra», ha aggiunto nel suo discorso il primo ministro Abe. Quattro ministri del governo - tra i quali quello dell'Istruzione, si sono, invece, recati in visita al controverso tempio di Yasukuni (letteralmente «santuario della pace nazionale», ndr),dove a fianco dei 2,5 milioni di caduti giapponesi sono ricordati nel cosiddetto Libro delle Anime anche alcune figure politiche di spicco condannate al termine del conflitto per crimini di guerra (come Hideki Tōjō, primo Ministro del Giappone dal 18 ottobre 1941 al 22 luglio 1944). Non accadeva dal 2016 (qui l'opinione di Sergio Romano).

Il 15 agosto del 1945 l'imperatore del Giappone Hiroito lesse alla radio l'annuncio dell'accettazione dei termini della resa formulati dagli Alleati. Solo pochi giorni prima gli Stati Uniti avevano sganciato la prima bomba atomica su Hiroshima (il 6 agosto 1945), seguita tre giorni dopo da quella su Nagasaki (9 agosto). L'atto di resa venne ufficialmente firmato il 2 settembre dai delegati delle forze armate giapponesi e dai rappresentanti delle nazioni vincitrici a bordo della USS Missouri, ancorata nella baia di Tokyo, ponendo fine ai combattimenti nel fronte del Pacifico. Per alcuni storici occidentali, gli attacchi furono necessari per porre una fine rapida al conflitto; per altri, invece, i bombardamenti potevano essere evitati. Nel 2016, Barack Obama è stato il primo presidente americano in carica a visitare Hiroshima e a presentare le scuse per gli attacchi, abbracciando i superstiti della strage.",corriere della sera,https://www.corriere.it/esteri/20_agosto_15/seconda-guerra-mondiale-75esimo-anniversario-resa-giappone-imperatore-profondo-rimorso-4aee01f4-ded8-11ea-a8ef-59f191bcf6be.shtml
Il videogioco horror che strega il Giappone è nato sui colli romani,13 aprile 2020,"«Ahò state bboni che questi so’ ggente precisa». Le precauzioni del messo comunale di Olevano Romano verso la delegazione di giornalisti giapponesi riflettono l’attenzione dell’intero paese – 6 mila anime – verso il progetto dei ragazzi degli Invader Studios. Michele Giannone, Alessandro De Bianch e Tiziano Bucci sono nati e cresciuti nei colli intorno ma Roma, la patria del vino Cesanese. E quando hanno capito che il loro videogioco – Daymare 1998 – era al bivio tra rimanere uno dei tanti progetti di nicchia sviluppati nel nostro Paese, e invece diventare un fenomeno mondiale, hanno chiamato a raccolta tutto il territorio per dare loro una mano. E nessuno si è tirato indietro. A cominciare dalla Banca di Credito Cooperativo di Bellegra che ha investito intorno ai 100 mila euro sul progetto del videogame horror, per finire con il sindaco e tutta la giunta comunale. Che hanno sostenuto i ragazzi di Invader in tutti i modi, fino a prestare l’aula consigliare per un evento unico nella storia di Olevano Romano: i giornalisti delle principali testate giapponesi di videogame hanno viaggiato dall’Asia ai sobborghi di Roma per toccare dal vivo la storia del gioco che sta stregando il Giappone. Dove il titolo è uscito a fine febbraio anche su Playstation 4 in forma fisica, caso ormai riservato solo ai blockbuster, mentre da noi la data è il 28 aprile.

Una storia di eccellenza italiana che nasce cinque anni fa. Incontriamo Michele, Alessandro e Tiziano a Olevano e subito notiamo nel paese diversi scorci che si possono ritrovare nel gioco. «Daymare è figlio nostro e in un certo senso di tutto il paese: volevamo che dentro ci fosse tutta la nostra vita, il cortile dove giocavamo a pallone, il garage dei motorini, che è stato anche il nostro primo studio». Nel 2015 i tre amici decidono di riunirsi per celebrare la saga che li ha stregati da adolescenti. «Abbiamo pubblicato il trailer del remake amatoriale che volevamo fare di Resident Evil 2. E lì è iniziata l’avventura». Il video raggiunge rapidamente il milione di views e tutta la community mondiale dei gamer parla di loro. «Così arriva la chiamata di Capcom». La multinazionale giapponese nata nel 1979, famosa per giochi storici come Ghosts ‘n’ Goblins, Street Fighter e appunto la serie Resident Evil, si era accorta del lavoro dei ragazzi di Olevano. «Pensavamo fossero gli avvocati che ci intimavano di desistere dal progetto. Ci volevano invece invitare a Osaka per lavorarci assieme».

Daymare 1998 è così nato proprio negli uffici di Capcom, con la dirigenza giapponese che ha spinto i tre italiani a non ridurre le proprie capacità a un remake – già peraltro in cantiere da parte dell’azienda - ma di metterle a frutto in un titolo nuovo. Quell’incontro è stato solo il primo di una serie: come una chioccia, Capcom continua a seguire e consigliare il gruppo di pulcini di Olevano Romano. «E così con la lucida incoscienza dei 30 anni abbiamo mollato i nostri rispettivi lavori per farci letteralmente risucchiare dalla realizzazione del nostro sogno». La svolta arriva con la Bcc. «Lavoriamo ogni giorno sul territorio, e conosciamo le persone, le famiglie, le potenzialità», ci spiega Gianluca Nera, presidente della filiale di Bellegra della Banca di Credito copoperativo. «Abbiamo investito in Daymare 1998 sulla garanzia del capitale umano rappresentato da questi ragazzi, i nostri ragazzi». Finanza lungimirante e con un lato umano. «Ora gli Invader sono vissuti da tutti come degli eroi». Umberto Quaresima, il sindaco di Olevano, li conosce bene: è il loro commercialista. «Sono come un faro che si accende su tutto il territorio, una spinta per rivitalizzare l’economia in una zona da cui molti preferiscono andarsene». Gli Invader invece vogliono rimanere, e creare opportunità di lavoro nel loro paese. Lo studio si è man mano ingrandito con programmatori e artisti arrivati a Olevano seguendo il buzz della Rete. Molti, come Giorgia Guastamacchia, artista, si sono formati in corso d’opera sulle ali dell’entusiasmo. L’idea è quella di creare intorno allo studio un polo d’eccellenza che attiri nuovi professionisti. Perché gli Invader sono già al lavoro sul seguito di Daymare: se la gallina fa uova d’oro, è bene aiutarla a continuare a covare.",corriere della sera,https://www.corriere.it/tecnologia/videogiochi/20_aprile_13/videogioco-horror-che-strega-giappone-nato-colli-romani-6aa5d102-7d67-11ea-bfaa-e40a2751f63b.shtml
"Giappone, il disegnatore Igort: «In 53 in una stanza per ottenere il kokoro»",18 luglio 2019 ,"Al Giappone Igort — nome d’arte di Igor Tuveri, 60 anni, cagliaritano, tra i nostri disegnatori più noti all’estero e fondatore della casa editrice Oblomov — ha dedicato libri a fumetti come i Quaderni giapponesi e Kokoro «e 25 viaggi negli ultimi anni, in pratica vivo fra due Paesi». E conosce bene il mondo dei manga e degli anime. «Un’editoria sideralmente lontana dalla nostra, dove il sentimento popolare, il kokoro, è tutto e raggiungi ogni settimana sette, otto milioni di persone. Si lavora giorno e notte, e dietro un singolo artista, come può essere Hayao Miyazaki, ci sono decine di persone. Gli editor, che sono praticamente coautori. I disegnatori, che spesso sono più bravi di lui. Gli animatori. Nel mio ufficio di Kodansha stavamo, stretti stretti, in 53. I miei colleghi avevano tutti uno scatolone mezzo rotto sotto la scrivania. Perché, chiedevo. Si vergognavano, poi scoprii che era per dormirci dentro, la notte».

Le condizioni di lavoro nell’industria dei manga sono al centro di inchieste giornalistiche: il karoshi, cioè la morte da superlavoro, è considerato quasi una malattia professionale inevitabile. «Ma lo è. Non si tratta di un’industria di nicchia, come da noi, ma di un settore produttivo enorme. La mia editor, Yuca, mi telefonava quando ero in Italia alle sue 3 del mattino. Era ancora in redazione. Uno dei nostri scambi l’ho infilato nelle mie storie. Io per loro facevo la parte del creativo: ritmi serrati, certo, ma sopportabili. Le dissi: Yuca, che bella la vita alla giapponese. Lei mi rispose: certo, la tua».",corriere della sera,https://www.corriere.it/esteri/19_luglio_18/igort-in-53-una-stanza-raggiungere-kokoro-b5dab2de-a999-11e9-abac-9e8ff837917d.shtml
"Morto Monkey Punch in Giappone
Creò il simpatico malfattore Lupin III",17 aprile 2019,"Sarà ricordato per i tanti sorrisi che ci ha strappato la sua creatura Lupin lll. Il disegnatore e sceneggiatore giapponese Monkey Punch, scomparso per una polmonite all’età di 81 anni, era dotato di una vena ironica che rendeva il suo personaggio, un ladro inafferrabile quanto mattacchione, assai diverso da altri eroi dei manga (i fumetti nipponici) e degli anime (i cartoni animati), così spesso perseguitati dalla malasorte e votati al sacrificio per qualche causa ideale importante. Lupin III no: per quanto abbia un suo codice d’onore, aspira solo a fare la bella vita con i proventi di clamorosi furti.

Nato il 26 maggio 1937 nell’isola giapponese settentrionale di Hokkaido, all’anagrafe Monkey Punch si chiamava Kazuhiko Kato e da giovane aveva esercitato la professione di radiologo. Il suo esordio nel fumetto risale al 1965, con lavori che mescolavano sapientemente avventura, humour e una discreta dose di erotismo. Il grande successo era arrivato poco dopo, nel 1967, con la prima serie di Lupin III. Avrebbe dovuto essere un’unica storia in più puntate, come avviene in genere per i manga, ma l’accoglienza favorevole del pubblico indusse l’autore a far proseguire le gesta del beffardo malfattore in giacca e cravatta, immaginario discendente del celebre ladro gentiluomo Arsenio Lupin, nella finzione suo nonno, creato nel 1905 dallo scrittore francese Maurice Leblanc.

A consacrare la popolarità di Monkey Punch fu poi dal 1971 la trasposizione animata delle avventure di Lupin III, più giocosa della versione a fumetti, che è conosciuta in tutto il mondo e ha riscosso un notevole successo di pubblico anche in Italia. Il protagonista e il suo arcinemico ispettore Zenigata, che non riesce mai ad arrestarlo, ma anche il pistolero Jigen e il samurai Goemon, alleati di Lupin III, senza dimenticare la maliziosa Fujiko, procace maestra di raggiri di cui il fuorilegge è invaghito, sono entrati nell’immaginario collettivo di un’intera generazione di appassionati degli anime, tanto che i lungometraggi tratti dall’opera di Monkey Punch sono andati in onda anche in prima serata su Mediaset.

Docente di linguaggio del fumetto all’Università di Tokyo, Monkey Punch aveva continuato a ideare e disegnare le storie di Lupin III fino al 1985, poi aveva lascato il testimone ad altri autori. Era venuto anche nel nostro Paese, dove poteva contare su molti fan, che nel 2001 lo avevano accolto con grande entusiasmo al festival romano del fumetto Romics.",corriere della sera,https://www.corriere.it/19_aprile_17/morto-monkey-punch-giappone-creo-simpatico-malfattore-lupin-iii-e1cbe7b2-60df-11e9-a327-0127d031f6b3.shtml
Perché i manga hanno conquistato i nostri ragazzi,1 novembre 2021,"Nell’ufficio in cui ho incontrato tante volte Enzo Biagi, al primo piano della libreria Rizzoli in Galleria a Milano, ora c’è il reparto dedicato ai fumetti manga. In tutte le grandi librerie, ciascuno può verificare, cresce la dimensione attribuita all’esposizione di una quantità infinita di queste storie disegnate che nascono in Giappone e in Corea. Esistono pubblicazioni manga per ogni gusto: ogni sport, ogni avventura, ogni scelta sessuale. Ci sono la Divina Commedia Manga e l’opera omnia di Lovecraft. I librai, eroi della cultura, raccontano che il fenomeno ha conosciuto un’impennata in questi mesi, che i loro punti vendita sono affollati da ragazzi di quattordici o quindici anni che, approfittando anche del basso prezzo, ne comprano molti e spesso. Alcuni direttori di libreria mi hanno detto che il settore ormai arriva a costituire quasi il trenta per cento del loro fatturato.

È un male, è un bene? Queste pubblicazioni hanno ovviamente una doppia caratteristica: si leggono, per noi occidentali, al contrario e i fumetti richiedono che si vada da destra a sinistra. Le storie sono sempre intrise di una violenza parossistica e perciò irreale ma c’è chi scorge, nella struttura narrativa, una critica ai modelli formativi giapponesi fondati esclusivamente sull’agonismo sociale e, in generale, una sollecitazione alla dimensione comunitaria come risposta alla società violenta che viene evocata e sublimata.

La rivista Wired ha scritto di uno di questi fumetti: «Il “gioco” di Dead Tube, manga di Mikoto Yamaguchi e Tota Kitakawa, riposiziona l’intento critico per aggiornarlo ai tempi dei social (edizioni J-Pop). Un sito web permette agli utenti di caricare video dai contenuti violenti ed espliciti. Ogni settimana, chi accumula più visualizzazioni ha l’opportunità di vincere 10 milioni di yen. Ma chi perde è costretto ad assumersi la responsabilità, il costo e la pena di qualsiasi danno o crimine compiuto dal vincitore. Così, quando il timido studente Machiya e il suo club scolastico di cinefili si ritrovano coinvolti nel concorso, si rendono ben presto conto che l’escalation verso la violenza e la perversione sono inevitabili. La critica si concentra sulla ricerca della fama, a tutti i costi, sui social network».

È in fondo positivo che dei ragazzi varchino, spesso per la prima volta, la soglia di ingresso di una libreria. Cominceranno dai manga e forse — ma i librai dicono che già è così — scopriranno per questa via altre storie, altri testi, altri paesaggi. Ma questa considerazione sul fenomeno manga, in atto da tempo ma ora esploso, si salda alla registrazione del successo planetario della serie coreana Squid Game , un vero fenomeno, e alla passione per la musica K-pop. A Roma, a Campo de’ Fiori, i ragazzi si ritrovano la sera per bere Jimin Coffee, una bevanda ispirata a una omologa coreana, e ballare sulle note della musica di una boy band di quel Paese, i Bts. I quali, peraltro, cantano rigorosamente in inglese. Un loro brano, Dynamite, ha più di un miliardo di ascolti su Spotify. Un miliardo.

Forse su questo vale la pena di riflettere. Nell’immaginario delle generazioni precedenti il riferimento principale erano gli Stati Uniti. I loro spazi, i loro linguaggi, la loro visione del mondo — conquista e opportunità — hanno informato sogni e riferimenti di generazioni che hanno associato quel mondo, con le sue icone, all’evoluzione della libertà individuale e collettiva. Il jazz, Americana di Vittorini, M.L.King, Bob Dylan... Ma anche l’America, nel grande flusso dei suoi segni , non risparmiava la violenza. Quella vera, dei bombardamenti al napalm o degli assassini politici e quella cinematografica di Rambo o delle previsioni catastrofiche del futuro. La violenza occidentale non è migliore di quella orientale. Ciò che è migliore è l’idea che la democrazia e la libertà sono sempre preferibili a qualsiasi sistema autoritario, di ogni colore. Quell’idea gli Stati Uniti hanno presidiato sempre, a partire dalla loro magnifica Costituzione per proseguire con le croci bianche in Normandia o a Nettuno. Quando non l’hanno fatto, come in Vietnam, hanno trovato dentro di sé gli anticorpi per reagire ed emendarsi.

Non dobbiamo aver paura del Vento d’Oriente. Né pensare a improbabili censure. D’altra parte la globalizzazione ha allargato i confini del conoscibile e ha fatto entrare altre culture a contatto con la nostra. Non è un male, se sapremo presidiare anche di fronte a creature occidentali, come i social, i valori fondamentali del nostro vivere civile: il pluralismo, il rispetto dell’altro da sé, il rifiuto della guerra e del terrorismo come strumento di regolazione dei conflitti. Il dubbio contro l’odio, il dialogo contro la violenza. Non è scontato che tutto questo sia certo, nel tempo di caos che viviamo.

Mai dare per scontata la libertà.

Non ho un giudizio definitivo sul fenomeno culturale in corso. Forse mi inquieta, ma non mi indigna. Non sempre il passato che abbiamo conosciuto è migliore del presente. Se i Camaleonti non erano peggiori di Luciano Tajoli, forse i Måneskin non sono peggiori dei Camaleonti.",corriere della sera,https://www.corriere.it/cronache/21_novembre_01/manga-pop-coreano-nuovi-eroi-cosi-l-oriente-parla-ragazzi-945446ba-3b51-11ec-b785-0d6e92ed304d.노싀
"Sushi festival, a Milano food, manga e tè: la magia del Sol Levante",20 ottobre 2021,"Mai come ora Milano subisce la fascinazione dell’universo nipponico. A volte, purtroppo, riducendolo a mero piatto folcloristico: il sushi, che contende alla pizza il primato di piatto più ordinato in città. Tra l’altro, un vero intenditore dell’involtino di riso più famoso al mondo, salverebbe forse una manciata di insegne, tra le centinaia che lo propongono nella metropoli. Tuttavia, a Milano l’offerta è la più evoluta del Paese.

Non solo food
Ma il Giappone è altro: rituali, storia centenaria, orgoglio, attaccamento morboso alle tradizioni. Ci racconta un po’ questo mondo Milano Sushi Festival, kermesse (da giovedì 21 ottobre a domenica) non solo gastronomica che prende il nome dal piatto simbolo. Tra i ristoratori di riferimento, il notissimo Finger’s Garden, con Roberto Okabe, uno dei primi a sostenere e diffondere la contaminazione nipponica: al Festival propone una variegata selezione di sushi e rolls. Alla kermesse presenti lo storico ristorante Osaka, con bento e onigiri; Gamy Robata & More, specializzato in stile nipponico; Pop Dog Street Food, con i takoyaki e le polpettine di polpo; Maido, con gli okonomiyaki (sono frittelle agrodolci, tipiche dello street food giapponese). E ancora, in ordine sparso, gli uramaki di Sushita, il riso e curry di Kare No Kuruma, i ravioli al vapore di Gong Express. A disposizione del pubblico, curioso della cucina asiatica, il corner di SuiteFood, startup e community di esploratori del gusto. Gli organizzatori della kermesse, ovvero l’Airg (Associazione italiana dei ristoratori giapponesi), hanno coinvolto non soltanto gli chef, ma anche Jacopo Costa Buranelli, ideatore del Manga Festival, grande mostra in corso alla Fabbrica del Vapore. Sabato 23, alle ore 20, terrà un incontro dedicato al rapporto tra Manga — i tipici fumetti giapponesi, molto letti anche in Italia — e cibo.

Dal «live cooking show» all’arte del vino
Un laboratorio mostrerà come servire la cerimonia del tè, con degustazione della varietà matcha. Un altro, la vestizione del kimono, con Tomoko Hoashi. L’artista Yoshiko Kubota, invece, si esibirà dipingendo con gli alimenti, e il quartetto Shinobu Kikuchi & Friends darà un saggio d’arte musicale nipponica. Claudio Sadler, celebre chef milanese, che ama e conosce il Giappone, terrà un live cooking show con Roberto Okabe. Non mancheranno presentazioni di libri e guide sulla gastronomia giapponese. E brindisi al Sol Levante con Asahi Super Dry, lanciata sul mercato giapponese nel 1987 come prima birra nipponica. Ma si potranno assaggiare un sake made in Italy, da Firenze Sake, e una selezione di vini italiani curata da D3 Architetti Associati per Arte del Vino. Una riflessione a margine: come mai a Milano la maggior parte dei ristoranti che offrono sushi non appartengono a giapponesi? Forse il sushi milanese, così distante da quello assaggiato a Tokyo, non ha scopiazzato l’originale, ma ha dato vita a uno stile nippo-meneghino del tutto unico.",corriere della sera,https://milano.corriere.it/notizie/cronaca/21_ottobre_20/sushi-festival-milano-food-manga-te-piazza-citta-lombardia-magia-sol-levante-cd667bf0-3177-11ec-8ced-72436ce4862e.shtml
Evangelion su Prime Video: dopo 26 anni è davvero il finale,19 agosto 2021,"Una vera sorpresa nel mezzo dell’agosto di lavoro, quello che ci voleva e nel momento giusto. Non che Evangelion 3.0+1.01 non fosse atteso, sono passati esattamente 9 anni dal 3.33 – il film precedente - con cui doveva costituire un corpo unico. Ma c’è voluto l’intervento di un collega, nerd di professione non un turista del genere, per scoprirlo: l’ultimo film, il capitolo finale di una saga di anime (i film animati) giapponesi nata nel 1995 su Tokyo Tv, il 13 agosto è arrivato su Amazon Prime Video. Dopo aver stabilito il record d’incassi nei cinema giapponesi per il 2021 (63 milioni di euro in due mesi). Di cosa stiamo parlando? Di una vera e propria epopea a cartoni animati, sconosciuta ai più in Occidente, che ha cambiato con la sua forza narrativa tutta la produzione animata del Paese d’origine e che ha lasciato solchi importanti anche da noi.

Un esempio su tutti? Ne era innamorato Robin Williams, al punto di volerne un cameo nel film One Hour Photo (vedi sotto). A prima vista si tratta di un Mazinga (preso a esempio del genere «mecha», i robottoni), nelle sue varie evoluzioni, con tempi e tecniche moderni. Sotto si intuisce qualcosa che è molto di più, un classico viaggio dell’eroe – tipicamente, un adolescente giapponese - dai toni però molto introspettivi, e condito con importanti riferimenti religiosi e culturali orientali e occidentali. Un vero monolite, reso ancora più impenetrabile per noi gaijin (coloro che vivono fuori dal Giappone) dai complessi riferimenti culturali del Paese asiatico. E sempre con una colonna sonora di grandissimo livello, dalla bellissima versione firmata da All That Jazz di «Fly me to the Moon» della serie originale alla malinconia «One Last Kiss» che incornicia l'ultimo film (vedi sopra).

30 ore per puri otaku
E ora che lo sapete, cosa dovete fare? Per lo più ignorare la notizia. Soprattutto se siete completamente a digiuno del tema. Serve tanto tempo e una buona dose di forza di volontà per pensare di mettersi a vedere una produzione tanto vasta. Lasciando perdere i manga (la produzione a fumetti correlata agli anime), si tratta di una serie tv da 26 episodi – poi rivista in un Director’s Cut – a cui si devono aggiungere i due film che ne riscrivono il finale (Death (True)2 e The End of Evangelion, entrambi del 1997 e poi anch’essi rivisti): il tutto lo trovate su Netflix (con tanto di caso doppiaggio). C’è poi da passare su Amazon Prime Video per vedere la quadrilogia del Rebuilt of Evangelion (la ricostruzione), iniziata nel 2007 e conclusa appunto quest’anno. In totale, a spanne ed escludendo le riscritture, poco meno di 30 ore. Che se fossero di sole «botte spaziali» tra robot giganti si potrebbe anche fare (ma anche no). Il problema, che di fatto è la chiave del successo dell’epica raccontata dal regista Hideaki Anno, è che Neon Genesis Evangelion – che tradotto ad arte potrebbe essere: il Vangelo del nuovo millennio – è una meravigliosa trappola di scatole cinesi (giapponesi!), dove sotto ogni avvenimento si intuiscono (e poco più) significati che potrebbero portarci a scavare e interpretare per giorni. Se cercate in Rete, sono in migliaia ad averlo fatto, veri otaku del genere.

Perché è proprio nella parola giapponese otaku – gli appassionati-ossessionati dalla cultura di anime e manga, in cui si rifugiano - che si trova il perno di lettura del tutto: lo è l’autore, che ha denunciato pubblicamente la sua grave depressione (e usato Evangelion come parte della cura), e lo è il protagonista, il ragazzino indimenticabile Shinj Ikari. E lo è il pubblico cui la saga è rivolta, tutto quel fenomeno sociale di chiusura verso il mondo – senza scadere nell’essere un ikikomori, veri e propri «reclusi», semplificando – che è tipico della società giapponese. E che solo recentemente scopriamo essere ben diffuso anche da noi. Pur con altri nomi, che ci risultano più difficili da esprimere rispetto a una parola straniera. A questo va aggiunta l’enorme carica religiosa di cui tutto è impregnato - mix non banale di scintoismo (tutto ha un’anima) e cristianesimo (Adamo, il peccato e l’origine della vita), con spunti di Cabala ebraica -, con i differenti strati filosofici di lettura che si possono capire o solo intuire. Essere di cultura occidentale in questo caso non aiuta, tanto più se il vero segreto di Anno è quello di instillare sempre il dubbio che dietro ci sia (ancora) dell’altro.

Dio è nel suo paradiso
In realtà non sempre è così, ma il sistema delle scatole cinesi – utilizzato anche per (non) spiegare la trama di fondo – non aiuta a venirne a capo. Evangelion è complessità che ti lascia sempre il dubbio di avere un significato ulteriore, che ti sfugge dalle mani. Ma per capirci forse meglio, è utile un aneddoto. A fine corsa della serie, con ritardi accumulati e poco budget a disposizione, Anno decise di chiudere con due puntate dal tono del tutto differente rispetto alle precedenti: calo di qualità dell’animazione (che invece era al top del periodo) e focus esclusivo sul viaggio introspettivo di Shinj. I misteri di fondo? Irrisolti. La storia? Brutalmente interrotta. Si è parlato allora di una rivolta del pubblico, con minacce relative ad Anno e alla produzione (fatti accaduti anche recentemente dopo la pubblicazione del 3.0+1.01, con conseguente causa legale). Il fatto che l’autore avesse deciso di chiudere l’epopea con il solo svolgimento della parte psicologica-sociale dei protagonisti, quella che interessava a lui, non era piaciuto al pubblico. Se racconti una storia di battaglie epiche tra umani, extraterrestri e Dio - da cui la citazione di Roberto Browning: God’s in His Heaven, all’s right with the world, ossia «Dio è nel Suo Paradiso, (dunque) nel mondo va tutto bene» -, pur metaforica che sia, devi finire di raccontarla. Accidenti. Ma forse tutto è stato cinema nel cinema, uno strumento di marketing per rendere Evangelion un prodotto imperituro. Se è così, la strategia ha funzionato. E sono seguiti appunto i due film del 1997 che – soprattutto il secondo, dal titolo esplicativo The End of Evangelion – spiegavano tutto. O quasi. Certe domande rimanevano aperte, per esempio quella definitiva: che senso ha avuto tutto quello che c’avete raccontato?

Note successive
Dopo la rilettura vengono da aggiungere tre elementi.

1 – E’ vero, Shinj Ikari non è propriamente un otaku, è «solo» depresso e chiuso a riccio (da cui il Dilemma del Porcospino che fa da sfondo a tutto il racconto). Ma quel continuo rifugiarsi nel lettore musicale e l’ossessivo tornare alla canzone numero 26 me l’ha fatto inserire – impropriamente - in quell’insieme.

2 – E’ altrettanto vero che gli Eva non sono dei mecha: sotto l’armatura sono fatti di carne e anima, è anzi la loro natura umana-divina a essere la chiave del tutto. Però anche qui, lasciamo spazio a interpretazioni anche meno rigide. Che sono poi utili per arrivare al punto successivo.

3 – Il valore di Evangelion è tanto più forte perché di natura generazionale. Bravo (ancora una volta) il collega. È il manifesto di una nuova epoca, quella dei Millennials forse (già non più della Generazione Z), dove la forza d’urto di Aran Banjo – il pilota del Daitarn 3 – non è più sufficiente a spiegare la complessità della vita quotidiana. Anzi, forse non lo è mai stata.",corriere della sera,https://www.corriere.it/tecnologia/21_agosto_19/evangelion-prime-video-26-anni-davvero-finale-4a9a7354-001f-11ec-8344-5725a069e6ae.노싀
"Manga, il fumetto senza scopo che ha conquistato il mondo",14 luglio 2021,"Sono nati in Giappone ma ormai sono un fenomeno mondiale con giro d’affari che si calcola in centinaia di milioni (di dollari) e un fiorire di scuole che ha da tempo superato i confini del Sol Levante: i Manga appartengono a tutto il mondo.

Senza (troppo) impegno
E pensare che queste due sillabe letteralmente significano ozio, senza uno scopo definito (man) e pittura (ga), insomma un disegno senza scopo. Addirittura qualcuno lo traduce come immagini derisorie, ma è una discussione mai conclusa. L’origine di questi disegni è antichissima e risale al XII secolo, ma c’è un accordo nell’individuare nel 1798 la data in cui l’espressione è stata usata per indicare un libro di illustrazioni.

Dai piccoli in su
Non c’è un’età definita per i direttori i lettori dei manga. Alcune fisionomie prevalenti come gli occhi grandi, nasi piccoli, teste tondeggianti spesso sproporzionate rispetto al corpo, hanno fatto prevalere l’ipotesi che si trattasse di un prodotto per bambini. In realtà esistono manga per ogni tipo di pubblico e per ogni età, dai fumetti d’azione e avventura, a quelli rivolti a un pubblico adolescenziale, romantici e ambientati per lo più in ambito scolastico. Vi sono manga dedicati ad un pubblico adulto che propongono temi molto seri, dal lavoro alla vita familiare e fumetti specializzati in tematiche meno impegnate.

Tutto alla rovescia
Nonostante la fortuna in tutto il mondo occidentale, il formato originale dei manga è completamente diverso da quello che siamo abituati a conoscere: intanto la storia si sviluppa da destra a sinistra e le vignette scorrono nella stessa direzione e dall’alto in basso. Il formato originale è più piccolo degli album, di solito è tascabile e la quasi totalità dei manga è in bianco e nero, i colori sono rarissimi, e le sfumature delle ombre e dei grigi sono straordinarie e rappresentano una delle sfide di abilità del disegnatore, il mangaka, e dei suoi assistenti.

Delle vere stelle
Alcuni tra questi mangaka sono conosciuti in tutto il mondo e farne un elenco è impossibile. Per scatenare una discussione tra gli appassionati possiamo citare Osamu Tezuka, che nel 1947 avrebbe creato con Shin Takarajima il primo manga di successo mondiale, Eiichiro Oda (One Piece), Akira Toriyama (Dragon ball), Masashi Kishimoto (Naruto) e Rumiko Takahashi (Inuyasha, Ranma).

Una storia sofferta
Il 13 ottobre 2019, è morto dopo una lunga malattia, a 69 anni, l’artista giapponese Hideo Azuma, un maestro dei manga, creatore di Pollon, di Nanako Sos e di molte altre serie dal successo planetario. Proprio il successo e l’iperlavoro ebbero però conseguenze gravi per l’artista: divenuto alcolista a fine degli anni Ottanta, Azuma «scomparve» due volte da casa, diventando un senzatetto, sopraffatto dalla depressione e da tentativi di suicidio — condizione da cui uscì solo con una disintossicazione forzata. Ma il genio del mangaka non era scomparso, anzi: raccontando la vicenda della sua «caduta» ne Il diario della mia scomparsa, del 2005 (ripubblicato nel 2019 in Italia dall’editore J-Pop) ha avuto un successo planetario.

Digressione sul novellare
A buona ragione molti parlano dei manga inserendoli nel grande elenco delle Graphic Novel, come dicono quelli che non sanno parlare in italiano ma provano brividi per ogni parola dal vago sapore esotico. Bene, se li incontrate non dite loro che quel novel nell’accezione che ha portato al moderno significato di «romanzo», è un italianismo derivato da novella e compare in inglese per la prima volta intorno al 1500 in riferimento al Decameron di Boccaccio, come registrato dall’Oxford English Dictionary online. È nel diciottesimo secolo però – come ha spiegato qualche anno fa l’Accademia della Crusca - che novel, contrassegnando così la nascita di un nuovo genere letterario, assume definitivamente il significato di «romanzo», come appunto in una graphic novel.",corriere della sera,https://www.corriere.it/scuola/21_luglio_14/manga-fumetto-senza-scopo-che-ha-conquistato-mondo-6ed912e8-e409-11eb-9ca3-9397dc78a855.shtml
Pino Daniele versione Manga: «Nero a metà» in Giappone diventa «Miku a metà»,31 marzo 2021,"Da alcuni giorni è su Youtube l’album cult di Pino Daniele «Nero a metà», ricantato interamente brano per brano, in una versione «manga» di un autore ignoto. Il disco è intitolato «Miku a metà» e subito ha provocato la rivolta dei fan di Pino sui social. L’operazione porta la firma di Hatsune Miku che non è che un idol virtuale, vocaloid sviluppato in Giappone nel 2007, le cui fattezze fisiche prendono forma da varie mascotte manga digitali e la cui voce inizialmente era stata campionata e ottenuta dalla cantante e doppiatrice nipponica Saki Fujita. Una delle compilation del vocaloid, «Exit tunes presents vocalogenesis feat. Hatsune Miku», ha debuttato alla prima posizione della classifica degli album più venduti in Giappone nel 2010.

La copertina modificata
«Miku a metà», vede sovrapposta sulla copertina storica dell’album firmata da Cesare Monti nel 1980, al posto del «lazzaro felice», l’eroina virtuale Hatsune Miku che in napoletano con voce «sintetica» e slang nipponico con la elle al posto della erre canta, in una sorta di karaoke sulle musiche originali suonate da Ernesto Vitolo, Gigi De Rienzo, Agostino Marangolo, James Senese, Rosario Jermano, Tony Cercola. Brani ormai entrati nell’immaginario collettivo di più generazioni come «Musica musica», «A me me piace ‘o blues», «Quanno chiove», «A testa in giù», «Alleria», «Appocundria».

Proteste dei fan
Intanto è ancora un mistero chi abbia adoperato questo software per un’operazione sicuramente Made in Naples, apparsa sul canale Youtube di Wooby (che vanta 7.130 iscritti) e che la maggior parte dei fan ha definito addirittura «blasfema» nei confronti di uno dei più grandi artisti del nostro paese, «non un tributo, ma solo una presa in giro».",corriere della sera,https://corrieredelmezzogiorno.corriere.it/napoli/spettacoli/21_marzo_31/pino-daniele-versione-manga-nero-meta-giappone-diventa-miku-meta-fd3b6f7c-91fc-11eb-8a44-251da3bda6ef.shtml
Nagatomo diventa un cartone animato nella serie Holly&Benji,"
23 ottobre 2019","Dal campo al cartone animato, il passo è stato breve per Yuto Nagatomo, oggi al Galatasaray, ma che in Italia ci ricordiamo con le maglie del Cesena e (soprattutto) dell’Inter (210 presenze e 11 gol). Il terzino giapponese diventerà un cartone animato: interpreterà se stesso nella puntata speciale di Holly&Benji che sarà trasmessa il prossimo 3 novembre durante il programma «FNS27-Jikan Terebi Nihon no Sport wa Tsuyoi!». Si tratta di un episodio fuori serie (il primo dal 1994 ad oggi) nel quale il creatore Yoichi Takahashi farà incontrare il terzino giapponese e Hutton Tsubasa in una storia incentrata sui tesori nazionali umani del Giappone e non c’è nessuno meglio di Nagatomo che ha esportato in Europa - Italia e adesso Turchia - il calcio nipponico.

Spiegazione
L’autore si pone anche l’obiettivo di spiegare come nasce il manga intitolato Capitan Tsubasa, il più celebre di sempre in tema calcistico, ideato nel 1981. Così accanto ai vari Oliver Hutton, Benji Price e Mark Lenders - in una puntata davvero speciale - ci sarà l’ex terzino dell’Inter Nagatomo. Questo è un evento a suo modo storico. In passato la serie aveva già reso omaggio ad altri grandi campioni (un esempio è Roberto Baggio, molto amato in Giappone), ma mai fino a oggi un giocatore aveva preso parte al progetto doppiandosi, come farà Nagatomo.",corriere della sera,https://www.corriere.it/sport/19_ottobre_23/nagatomo-diventa-cartone-animato-serie-hollybenji-3675a136-f569-11e9-ad25-1b4f9a2d3eb8.shtml
"L'Uomo Tigre, un eroe tragico che ci ha insegnato a soffrire",3 ottobre 2019,"Forza, azione e un'immancabile malinconia di sottofondo. «L'Uomo Tigre» compie 50 anni ma quei tratti crudi, la maschera che non lasciava trapelare emozioni e gli sfondi dai colori anni '60 sono ancora nei nostri occhi. E nel nostro cuore. «L'Uomo Tigre» (in originale «Tiger Mask») ha unito più generazioni e non solo nel nostro Paese.

Un ponte globale tra generazioni
Il primo episodio, «Il demone giallo», è stato trasmesso in Giappone il 2 ottobre 1969 ma è arrivato da noi solo nel 1982, su Rete 4. Di fatto un ponte globale tra generazioni come ha sperimentato chi si è trovato a parlare con un anziano giapponese: è facile trovare un settantenne nipponico che ha i medesimi ricordi di un trentenne italiano. La formula del successo di Naoto Date, il ragazzo che si cela dietro alla maschera nato dal manga di Naoki Tsuji e Ikki Kajiwara nel 1968 (il cartone è della Toei) è nell'essere bifronte, vincitore e perdente contemporaneamente. L'Uomo Tigre è un eroe solitario, «combatte solo la malvagità/non ha paura si batte con furore/ed ogni incontro vincere lui sa», come recita la sigla italiana. Ma è anche un eroe tragico, che lotta prima di tutto contro se stesso. Tra fiotti di sangue, incontri spettacolari e nemici famelici, il campione di puroresu, il wrestling giapponese, è più tridimensionale di quanto ci si aspetti.

Un personaggio fiero, ma fragile
C'è l'onore, c'è la lotta, c'è la vittoria ma c'è anche la sconfitta, l'amore per la libertà e per gli orfanelli (Naoto era lui stesso un orfano nato dopo la Seconda Guerra Mondiale). Il protagonista è fiero ma fragile, impenetrabile quando indossa quella maschera che non permette di vedere neanche i movimenti della bocca. Quando la toglie però eccolo diventare altro, un ragazzo come tanti, dai tratti dolci. Eppure è un ribelle, lui che ha deciso di versare i proventi delle vittorie non alla Tana delle tigri che l'ha allevato ma ai ragazzi senza genitori. Non ha neanche i superpoteri. In senso stretto l'Uomo Tigre non è un supereroe, è uno sportivo che si impegna, suda e si stanca, che geme, che viene messo al tappeto e deve faticare per eccellere. È un uomo che ha passato dieci anni della propria vita nelle Alpi per allenarsi e arrivare ad avere quel fisico scolpito nel marmo. La vita non gli ha regalato nulla. È tutto frutto del suo impegno come nella migliore tradizione sportiva.

Emozioni che ritornano
Tutto ciò veniva captato, forse inconsapevolmente, da chi, in quel 1982 e nelle infinite repliche successive, era solo un bambino o un adolescente. Con l'Uomo Tigre il finale non era mai scontato, la vittoria sempre amara. Si soffriva con lui sul ring mentre riceveva colpi micidiali dipinti con questi tratti minimalisti, squadrati, freddi in cui c'era violenza ma era così stilizzata che difficilmente i genitori lo vietavano. Chissà, forse anche loro ne avvertivano la malinconia di fondo e ci lasciavano guardarlo. L'Uomo Tigre emozionava e faceva sognare ma forse dovremmo volgere la frase al presente. Provate a guardare oggi, con gli occhi ormai adulti, una puntata della serie. L'effetto sarà lo stesso. A partire dalla sigla.",corriere della sera,https://www.corriere.it/tecnologia/19_ottobre_03/uomo-tigre-eroe-tragico-che-ci-ha-insegnato-soffrire-5c0b31f6-e5c2-11e9-8bec-20c6dc8771f2.shtml
I centomila «hikikomori» italiani: quei ragazzi prigionieri della loro camera da letto,22 gennaio 2019,"«Stavo studiando il fenomeno dei Neet (i ragazzi non impegnati né nello studio né nel lavoro), soprattutto dopo che la Commissione europea, nel 2016, aveva segnalato il dato in crescita per l’Italia, quando un professionista, quindi una persona in buone condizioni economiche e sociali, mi parlò di suo figlio...»: Laura Calosso, giornalista d’inchiesta, scrittrice e traduttrice, racconta perché ha deciso di approfondire il tema degli hikikomori italiani, ossia dei giovani che si chiudono in casa tagliando i ponti con il mondo, e di scriverci un romanzo, Due fiocchi di neve uguali (Sem), in uscita il 24 gennaio 2019.

Le famiglie negano
«Il professionista mi disse che suo figlio non andava a scuola e se ne stava chiuso in casa, come se fosse una cosa del tutto normale», prosegue Calosso,«e fu proprio questo elemento a colpirmi: com’era possibile che non considerasse grave che un adolescente si rifiutasse di avere rapporti con il mondo? Ne parlai con lo psicanalista Luigi Zoia, che da tempo si occupa di disagio giovanile e che sta organizzando incontri nelle periferie milanesi con il sindaco Giuseppe Sala, e lui mi confermò che la caratteristica comune di questi ragazzi è di non venire da famiglie disagiate, ma di avere genitori che tendono a non riconoscere il problema e a non parlarne. Decisi di occuparmene, perché dietro alla patologia, ho intuito delle ragioni fondate, filosofiche direi».

Oltre 100mila hikikomori italiani
I dati, innanzi tutto. Secondo Marco Crepaldi, che ha creato la piattaforma Hikikomori Italia, gli hikikomori italiani hanno tra i 14 e i 30 anni, con un’età media di vent’anni. Per il 90% sono maschi e dovrebbero essere circa 100mila benché, proprio per la reticenza delle famiglie a parlarne e la incapacità della scuola a distinguerli dai ragazzi che non si presentano in classe per altri motivi, è difficile calcolare un numero esatto. «Tutti gli hikikomori sono Neet, ossia non studiano e non lavorano. Ma non è vero il contrario: la maggioranza dei Neet ha una normalissima vita sociale», puntualizza Calosso, che, sul fenomeno ha consultato anche Gustavo Pietropolli Charmet. Lo psichiatra, che è socio della cooperativa Minotauro, specializzata in psicoterapia per adolescenti, si occupa da tempo di hikikomori. Già nel 2013, per esempio, Pietropolli Charmet aveva firmato la prefazione del libro Il corpo in una stanza, nella collana Franco Angeli da lui diretta e centrata, appunto, su adolescenza, educazione e affetti.

Perché condividiamo il fenomeno con il Giappone?
In apparenza Italia e Giappone si assomigliano pochissimo. Né la pressione scolastica che grava sui giovani nipponici è paragonabile alle aspettative dei genitori italiani. In più nel Sol Levante non è buona educazione mettersi in mostra, mentre da noi il narcisismo, amplificato dai social, sembra quasi un obbligo, un segno di adesione alla comunità. Eppure condividiamo lo stesso fenomeno. Già nel 2012, Carla Ricci, un‘antropologa laureata all’Università di Bologna, che fa ricerca presso il Dipartimento di Psicologia clinica dell’Università di Tokyo, aveva pubblicato un saggio, La volontaria reclusione (Armando editore), il cui sottotitolo recita: Italia Giappone, un legame inquietante. Nel sottolineare come gli hikikomori di entrambi i Paesi fossero ragazzi intelligenti e che, fino a un certo punto, avevano avuto buoni risultati a scuola, Ricci puntava il dito sulla pressione della società e sul rifiuto di questi giovani di aderire al modello dominante. Rilevava la passione per i manga e una forte tendenza all’introspezione.

La pressione sul figlio unico maschio
Ma soprattutto, Carla Ricci denunciava, per il Giappone come per l’Italia, il forte legame con la madre, che proietta sui bambini la sua idea di perfezione. In genere figli unici, gli hikikomori finiscono spesso con l’odiare le mamme. Tanto che il fenomeno, in Giappone, è emerso anche per il moltiplicarsi di aggressioni. D’altra parte, in Giappone come in Italia, Paesi al tempo stesso di scarsa natalità e radicato maschilismo, il figlio unico è con sospetta frequenza maschio, perché ci si ferma al suo arrivo. Così come la madre è spesso casalinga. In Giappone, la sua insistenza sullo studio assume un aspetto patologico. Ma anche da noi le aspettative sui maschi restano alte.

La paura del futuro
«Crepaldi sottolinea che ci sono tre diversi stadi nella condizione di hikikomori», ricorda Calosso. «All’inizio i ragazzi, che avvertono la loro difficoltà nelle relazioni, si prendono una “pausa” e cominciano a saltare scuola e palestra. Progressivamente scoprono che l’isolamento è rassicurante. Così, col tempo, si limitano ai contatti virtuali. Non è vero che sono hikikomori perché sono malati di videogames. Piuttosto è il contrario: via via che si chiudono, passano sempre più tempo a giocare. Avvertono la vita quotidiana come un vuoto: hanno paura di cadere. Anche per questo ho cominciato il mio romanzo con un incidente d’auto della protagonista, che è un salto nel vuoto parallelo a quello che teme il suo amico Carlo, chiuso in casa. L’ultimo stadio, il terzo, coincide con il rifiuto dei genitori e anche delle chat. A questo punto il rischio di sviluppare psicopatologie, come depressioni gravi e paranoia, è molto alto. Però, lo confesso, io li capisco: viviamo in un Paese dall’ascensore sociale bloccato, in un ambiente sempre più contaminato, i ragazzi hanno qualche ragione a non fidarsi degli adulti», sostiene Calosso.

Un problema di fiducia
«C’è una grande sofferenza, dietro la scelta di autoreclusione: sono ragazzi sensibili e intelligenti. Spesso la stessa frustrazione degli insegnanti, che sui compagni non ha alcun effetto, contribuisce ad alimentare la loro sfiducia», aggiunge. E qui appunto, entra in gioco la scuola. A inizio maggio 2018, Guido Dell’Acqua, della Direzione generale per lo studente, l’integrazione, la partecipazione e la comunicazione del Miur, annunciò lezioni a casa per i nostri hikikomori. Ma, avvertono gli esperti, può non essere la soluzione migliore. «La prima cosa di cui questi ragazzi hanno bisogno», ricorda Calosso, «è ritrovare la fiducia. Mi permetto di far notare che se, come accade da molto tempo, lo Stato investe poco nella scuola, dimostra cioè di “crederci poco”, non si capisce perché invece i ragazzi dovrebbero riporvi speranze. In ogni caso gli esperimenti più interessanti sono stati fatti con psicologi che avvicinano gli hikikomori, giocano con loro, ne conquistano la fiducia».

«There’s nowhere for me to be»
Il 26 settembre 2018 fece un certo scalpore la reazione del preside del Liceo Gian Battista Brocchi, di Bassano del Grappa, quando lesse su un muro della scuola la scritta: «There’s nowhere for me to be» (Non c’è alcun posto per me). Non a caso Calosso l’ha posta come esergo al suo romanzo. Il preside, Giovanni Zen, anziché arrabbiarsi, prese la frase come un appello disperato e chiese agli studenti di riflettere e reagire. Nel giro di poche ore, attorno alla scritta, apparvero decine e decine di cuori e post-it con risposte piene di speranza e fiducia. Tra i messaggi di incoraggiamento, anche quello del preside. «Questo è quello che la scuola può e deve fare», conclude Calosso: «non come in Giappone, dove alcuni hikikomori sono stati prelevati a forza dalla polizia e condotti in comunità di campagna per “rieducarsi” alla socialità. Bisogna invece lasciar aperta la porta, offrire speranza e guadagnarsi fiducia. Forse è vero che gli hikikomori sono malati, ma esprimono un disagio reale al quale tocca a noi adulti dare una risposta».",corriere della sera,https://www.corriere.it/scuola/secondaria/19_gennaio_22/taglio-col-mondo-aumentano-hikikomori-italiani-095f2170-1b05-11e9-a392-0b2e66f10fec.shtml
"Manga, è boom a Napoli: «Vendite cresciute del 200 per cento». E le librerie fanno spazio ai fumetti",23 ottobre 2021,"Da Tokyo a Napoli. I manga sono definitivamente esplosi anche in Campania, dove nelle ultime settimane le librerie registrano addirittura aumenti di oltre il 200%. Un fatturato record che si inserisce in un quadro più ampio e cha ha radici molto lontane. A cominciare dagli anni 80 e l’invasione televisiva degli anime provenienti dal Sol Levante, come gli indimenticabili Candy Candy, Georgie, Lady Oscar, Lamù, Kiss Me Licia, Ken il Guerriero, Holly e Benji, Dragon Ball. Storie e personaggi trasportati con successo dal fumetto al grande schermo che hanno segnato un’epoca, alimentando i sogni di intere generazioni. Un passaggio di stato che recentemente ha invertito la propria rotta, riportando così migliaia di giovanissimi in fumetteria. Non si contano infatti le edizioni balzate in vetta alle classifiche. Demon Slayer, My Hero Academia, Jujutsu Kaisen, Death Note, Hanako-Kun, The Promised Neverland. Sono solo alcuni dei manga più amati dai ragazzi, e che hanno in One Piece di Eichiiro Oda l’esempio di maggior successo a cui tendere, avendo, quest’ultimo, raggiunto la prima posizione della classifica dei libri più venduti in Italia a inizio settembre 2021 con oltre 15 mila copie vendute.

Aumento delle vendite
«Dal momento in cui abbiamo riaperto - racconta Stefano, esperto di manga e addetto alle vendite del Bookstore Mondadori al Vomero - c’è stato un aumento delle vendite dei fumetti del 200%. Una crescita inarrestabile e che ogni giorno fa registrare numeri imponenti, dovuta anche al fatto che i giovani oggi si avvicinano molto più facilmente a questo mondo rispetto al passato. Esistono manga che trattano argomenti di ogni specie e di conseguenza lettori di ogni età». Gianluca, titolare a via Merliani dello store Star Comics - tra le case editrici italiane di fumetti specializzata in manga più famose -, identifica la pandemia come momento storico cruciale per l’avvicinamento degli adolescenti verso l’universo dei manga: «Le vendite sono aumentate di almeno un terzo - spiega - e in corrispondenza con il lockdown. Molti ragazzi hanno scoperto la passione per i manga perché costretti a rimanere in casa. E si sono aggiunti di conseguenza a fan storici. Ci sono manga che esistono da vent’anni come One Piece, che ogni giorno che passa acquista nuovi lettori. Al momento, però, il più gettonato in città tra i giovanissimi è sicuramente L’attacco dei giganti, un manga non eccelso in quanto a disegni ma dai dialoghi fantastici». Gli umori non cambiano spostandosi nel centro della città, dove troviamo fumetterie storiche come Star Shop a vico San Giuseppe e Cristofaro: «Siamo sul mercato da vent’anni - spiega la titolare Antonella Liberti - e la crescita è cominciata dieci anni fa, raggiungendo un picco notevole del 45% negli ultimi mesi. Un boom che ha addirittura mandato in tilt gli editori, al punto che non hanno più stampato fumetti per ben tre mesi, creando di conseguenza uno strappo tra domanda e offerta. Il recupero dei numeri mancanti è avvenuto soltanto poco tempo fa, ed è la conferma che non si tratta affatto di un fenomeno passeggero. Qui da noi i più venduti sono Demos Slayer, Jujutsu Kaisen e Tokyo Revengers».

I megastore della provincia
Non solo Napoli. Anche nelle librerie e nei megastore fuori dal capoluogo campano, i manga sono al centro di un boom di vendite da capogiro. In alcuni spacci, come nello store Mondadori all’interno del centro commerciale Campania di Marcianise, società esterne come Funside, il marchio di Games Academy dedicato alle fumetterie, hanno addirittura affittato uno spazio notevole dentro la libreria, creando così una sinergia tra due mercati, quello dei fumetti e quello della letteratura tout court, solo in apparenza paralleli: «Siamo qui - racconta Marco, addetto alle vendite - da quattro anni, ma il mercato ha avuto un’impennata considerevole dopo la pandemia, con aumenti del 40%. Al momento, invece, c’è un graduale assestamento dovuto alle aperture delle scuole. I teenager leggono meno fumetti per concentrarsi di più sui libri». In altre, come la Mondadori al centro commerciale Maximall di Pontecagnano, la richiesta del pubblico è talmente elevata che le case editrici del settore faticano a tenere il passo: «La domanda - svela Serena, addetta alle vendite - è tantissima e a volte capita che gli stampatori non riescano a soddisfare gli ordini. Per giunta molti numeri sono in ristampa. E’ incredibile. Non solo manga. Gli ultimi quattro anni hanno poi visto un incremento pazzesco dei fumetti in generale. Dunque graphic novel e classici Marvel e DC. Comics».

Letture in pandemia
Se i venditori tirano le somme e mostrano felici gli incassi, gli esperti di manga, i cosiddetti «nerd», i blogger e gli influencer sparsi lungo la rete, tra dirette su Twitch e canali Youtube da milioni di follower, identificano il fenomeno ad ampio raggio. Come testimonia il trentasettenne napoletano di stanza a Londra Angelo Cavallaro - scrittore, saggista, storico dei manga ed esperto di One Piece - in arte «sommobuta» e un canale su Youtube da oltre 11 milioni di visualizzazioni punto di riferimento per giovanissimi appassionati: «I fattori principali - afferma - sono essenzialmente due. Da un lato, c’è la facilità con cui i più giovani riescono a recuperare anime, avvicinandosi di conseguenza anche ai manga, attraverso piattaforme streaming come Netflix, Amazon Prime e Crunchyroll. E dall’altro lato ci sono molti adulti che per diversi anni si erano allontanati da questo mondo ma che durante la pandemia l’hanno in qualche modo riscoperto, tornando quindi a leggere fumetti. Tutto senza dimenticare i social che, per quanto caotici, formano una sorta di collante positivo». La pensano così anche addetti ai lavori come Daniel De Filippis, esperto di comunicazione nei fumetti e nel manga, con un passato in colossi come Edizioni BD e J-POP Manga, che sottolinea l’importanza del Comicon e l’apporto al mondo dei manga e dei fumetti in generale della Campania: «Come tutti i fenomeni sociali - svela - anche il successo dei manga non nasce da un solo punto e c’è una sinergia di eventi considerevole. I numeri erano già grossi prima della pandemia, e oggi vediamo anche i frutti di una comunicazione migliorata su tutti gli aspetti, che va dagli stand in libreria alle dirette social. Tutto ciò ha reso i manga meno geek e più cool.

Il Comicon
L’Italia è inoltre uno dei paesi con più fiere dedicate a questo mondo. Basti pensare al Lucca Comics & Games, la mostra più grande in Europa, o al Comicon di Napoli. La Campania è infatti da sempre un nido di autori come Fran, che ho avuto il piacere di pubblicare per Edizioni BD con l’acclamato «Vedova Bianca», il bravissimo Andrea Sorrentino, che nel 2019 ha vinto l’Eisner Award, e soprattutto Mirka Andolfo, che a mio avviso è la migliore fumettista italiana in circolazione, capace di conquistare anche il mercato statunitense con i suoi personaggi e il suo stile. Non è un caso, dunque, che uno dei maggiori saloni internazionali del fumetto sia napoletano». E prosegue: «Il Comicon, oltretutto, è uno dei partner in Manga Heroes, importante mostra da poco inaugurata che si terrà a Milano fino al 22 gennaio 2022. Insomma, la Campania è una regione in pole position in questo campo». Il critico manga Simone Tribuzio offre invece un ulteriore punto di vista e guarda al futuro: «Vedere One Piece o L’Attacco dei Giganti - racconta - in classifica accanto ai romanzi dei vari De Giovanni e Saviano è a suo modo indicativo. Non accosterei però i manga alla letteratura classica. Il fumetto è un mondo a sé, con una narrazione, di certo vasta nelle sue tematiche, ma ben diversa da quella generalista. Il pubblico peraltro è sempre più esigente e gli editori si stanno adeguando anche sul lato tecnico, con confezioni più ammiccanti e curate».

I disegnatori
Intanto, aumentano anche i giovanissimi disegnatori in città con la passione per i tratti tipici dei manga. Ne è prova la mostra in scena fino al 31 ottobre alla Mondadori di via Luca Giordano, «La terra di mezzo», a cura di Xeron, nome d’arte della quindicenne napoletana Angelica Sansone, titolare anche dell’ambizioso progetto «Kerul, la terra in cui il Sole e la Luna coesistono», composto da svariati personaggi che strizzano l’occhio all’estetica fumettistica giapponese: «Sono emozionata - spiega via Facebook - di presentare per la prima volta al pubblico i miei disegni. Ogni personaggio è la personificazione dei fondamenti della mia persona e sono alla base della creazione di una nuova morale, che possa essere l’ordine, l’unione o anche il “semplice” amore. Tutto nasce dalla mia testa, passa per la matita e finisce infine sul tablet, prendendo definitivamente forma grazie anche all’aiuto dell’applicazione Medibang». L’ennesima testimonianza di un universo in continua espansione.",corriere della sera,https://corrieredelmezzogiorno.corriere.it/napoli/cronaca/21_ottobre_19/manga-boom-napoli-vendite-cresciute-200-cento-librerie-fanno-spazio-fumetti-ea8495e6-30d7-11ec-aa91-3fa3c7e169fd.shtml
"Una cucina giapponese ad alto livello, studiata in ogni minimo dettaglio",12 ottobre 2021,"Cucina giapponese creativa, abbinamenti ricercati, ingredienti studiati per stupire, senza mai trascurare l’aspetto salutare. È il nuovo menù proposto da Mu Fish. Lui è Liwei Zhou e 5 anni fa ha deciso di aprire il suo ristorante a Nova Milanese.
“Sono entrato nel mondo della ristorazione aprendo uno All You Can Eat a Milano, poi ho sentito l’esigenza di migliorare e di offrire un’esperienza culinaria di alto livello. Così nasce l’idea di aprire Mu Fish”.
Ciò che si percepisce entrando nel ristorante è un’atmosfera cordiale e rilassante, il profumo della cultura giapponese è predominante in ogni angolo. “In questi cinque anni ho voluto sempre migliorare l’esperienza dei clienti, oggi abbiamo una cucina a vista e una nuova chef”.

Jun Giovannini, che con il suo spirito artistico e creativo accosta ingredienti italiani e nipponici in un equilibrio culinario raffinato e semplice che rispetta la materia prima e la genuinità dei sapori. “Sperimenta e studia i sapori di tutta Italia. Rispetta la materia prima, cercando di mantenerne il più possibile il gusto naturale ed evitando un eccessivo artificio. Il suo obbiettivo è un equilibrio tra la semplicità di partenza e la ricerca di nuove combinazioni. La sua attenzione è anche rivolta all'aspetto salutare attraverso l’utilizzo di ingredienti dalle proprietà benefiche come ad esempio il koji, un fungo filamentoso noto nella cucina giapponese”.

L’attenzione e la cura dei clienti è da sempre una priorità per Liwei, ed è proprio questa sua prerogativa che ha fatto diventare nel giro di pochi anni, Mu fish il ristorante giapponese più conosciuto nell’Hinterland milanese.

Dietro il bancone c’è poi Sergio Testaverde il bar tender, “Prepara cocktail per i nostri ospiti, come aperitivo o anche come accompagnamento ai piatti. Preparato e creativo è il giusto completamento del ristorante”.

",corriere della sera,https://milano.corriere.it/dalle-aziende/speciale-italia-gustosa/notizie/cucina-giapponese-ad-alto-livello-studiata-ogni-minimo-dettaglio-f7dc0d6a-2b9a-11ec-b679-785d816402d6.shtml
Scurati e la serie Netflix su «M»: «L’ufficio materie sensibili ci ha bocciato il samurai di Fiume»,14 settembre 2021,"«Mi dicono: c’è un problema. Il giapponese. E io dico: quale giapponese? Non c’è nessun giapponese in M. Poi ricordo: è il samurai-ardito di Fiume, che D’Annunzio spedì a Milano per convincere Mussolini a intervenire». Antonio Scurati è a Mantova, al festival della Letteratura. Con grande foga e passione racconta dei sui libri dedicati a Mussolini e della trasposizione in serie alla quale sta lavorando insieme a «un grande broadcaster che non nominerò» (Netflix).

A un certo punto Scurati, autore dei due volumi di M (un terzo è in arrivo), racconta le difficoltà che sta incontrando: «Ho accettato di collaborare, anche se non ho il controllo della sceneggiatura. Potevo dire di no, potevo dire, datemi i soldi, fare l’intellettuale e al limite disconoscerlo dopo. Invece no, mi ci metto e cerco di contribuire a fare in modo che venga fuori qualcosa in cui possa riconoscermi. Ho pensato, magari me ne pentirò e per alcuni aspetti me ne sto già pentendo. Anche se il progetto è importante e si parla di grandi registi con i quali mi piacerebbe collaborare». Ma il giapponese? Scurati racconta quel che può visto che, spiega, «ho firmato un patto di riservatezza con il noto broadcaster mondiale che non posso nominare».

Lo scrittore dice e non dice, ma fa capire più di quel che non dice. E cioè che la situazione è piuttosto complicata, perché «sono arrivate diverse obiezioni sulla storia. La divisione editoriale vorrebbe dei buoni all’inizio e una storia d’amore. Vorrebbero cambiare l’ordine del racconto. Ma come si fa? Io ho fatto un libro sui fascisti, assumendo il loro punto di vista, e la scommessa è proprio questa. Sono tutti cattivi nel libro e non può essere diversamente».

Ma il mondo dello spettacolo, e in particolare delle serie targate Netflix, ha regole ferree sull’intrattenimento. Serve lusingare lo spettatore, coinvolgerlo, creare empatia e alternare odio e amore, buoni e cattivi. Scurati rivela un particolare divertente ma anche inquietante: «Questo grande broadcaster che non nomino pare che a New York abbia un ufficio in mogano con dentro un avvocato, che si chiama Ufficio materie sensibili. Cosa sono le materie sensibili? La diversity, il politically correct e i temi dell’interessata e isterica retorica della cancel culture, alla quale io sono molto avverso. A Hollywood sono arrivati a fare l’Iliade con Achille nero, figuriamoci. Immaginerete con un tema come il fascismo. Tutti, produttori e registi, erano in trepidazione, in attesa che venisse dato il visto di pubblicazione. E il visto, a quanto pare, finalmente arriva». Ma con una postilla: «Abbiamo un problema. C’è un dato sensibile. Bisognerebbe togliere il giapponese».

È qui che Scurati trasecola. Quale giapponese? Poi ricostruisce e risale alla figura di Harukichi Shimoi, gran personaggio in quella fantastica saga storica che fu lo Stato di Fiume, che è stato ingiustamente appiattito sul fascismo. Il giapponese, anche se realmente esistito, non ha da esserci. Perché? «Nel romanzo - dice Scurati - si racconta quello che era testimoniato. Mussolini sfuggiva come un’anguilla a D’Annunzio, ma il samurai, da bravo giapponese, era lì e non se ne andava. Anche i fascisti lo prendevano in giro. E insomma, l’Ufficio materie sensibili, tra tutte le cose, cosa boccia? Il giapponese. Perché? Pensateci. Perché questo avvocato di New York ha un particolare rispetto nei confronti della cultura giapponese? No, perché si giocano un mercato. Il broacaster non vuole perdere il mercato giapponese. E allora via, tagliamolo».

Così va il mondo dell’audiovisivo, così forse è sempre andato, ma ora probabilmente di più. Non è il solo problema che si trova ad affrontare Scurati, come racconta: «La mia paura è quella che in gergo viene chiamata empatia negativa. Succede spesso nelle serie e nei film che il pubblico empatizzi con i personaggi negativi. Guardate cos’è successo a Gomorra, non al libro né al film, che è un capolavoro, ma alla serie. La gente empatizzava con i camorristi. Il rischio di trasformare Mussolini in un eroe tragico con cui il pubblico poteva empatizzare c’era e mi sono sforzato in tutti i modi di evitarlo. Ora voglio impedire che succeda nella serie e anche per questo ho accettato di collaborare».

Non sarà facile. Ma Scurati ha dimostrato coraggio. Lo ha fatto con M, che rompe un tabù. Come spiega lui stesso: «Un romanzo con al centro la figura di Mussolini fino a metà anni Duemila non si poteva fare. Perché prevaleva una narrazione che poi è franata. Quando si chiedeva: chi siamo noi italiani? Si rispondeva: siamo democratici, repubblicani e antifascisti». La pregiudiziale antifascista è caduta. Attenzione, non è venuta meno la necessità di essere antifascisti, ma una narrazione militante che impediva di assumere il punto di vista dei fascisti per raccontarli.

Scurati, nei suoi libri, ha provato a scardinare altri due tabu: «Gli italiani non hanno mai fatto i conti fino in fondo non tanto con il fascismo ma con il fatto di essere stati fascisti. E di averlo inventato». L’ultimo tabù è il nostro colonialismo: «Gli italiani non ne sanno quasi niente. E anche gli storici lo hanno studiato poco. Quanti di voi sanno che gli italiani organizzarono in Libia uno dei primi sistemi di campi di concentramento su vasta scala? Organizzando una deportazione di 100 mila libici e compiendo un genocidio che portò alla morte di 50 mila libici? Ecco, l’ho scritto nel libro: mi aspettavo che sarebbe scoppiato un casino e invece praticamente non se n’è parlato».",corriere della sera,https://www.corriere.it/spettacoli/21_settembre_14/scurati-serie-netflix-m-l-ufficio-materie-sensibili-ci-ha-bocciato-samurai-fiume-220016d2-1538-11ec-87fe-df13c0096efb.shtml
"Giappone insolito: viaggio
nell’arte dell’ospitalità",1 luglio 2021,"Il Giappone è una delle mete più amate dai viaggiatori occidentali, affascinati da una cultura completamente diversa dalla loro, attenta alla perfezione degli elementi naturali, all’armonia del paesaggio e al rispetto delle stagioni.

Tutti accorrono per immortalare la magia del momijigari, la caccia agli aceri dalle foglie rosse che avviene in autunno; per cogliere la fioritura dei ciliegi che porta il nome di hanami e che sembra ricordare la parola anima; per praticare lo shinrin-yoku, il bagno rilassante nella foresta, e per scalare il Monte Fuji o vederlo in una delle trentasei vedute raffigurate nelle stampe ukiyo-e di Hokusai. Tokyo, Osaka, Kyoto pullulano di turisti appassionati pronti a cogliere quel mix di tradizione secolare e vocazione futuristica che il Giappone sa regalare.

Eppure esiste un Giappone sconosciuto e nascosto che solo chi decide di allontanarsi dagli itinerari più battuti può apprezzare.

Furano e Biei: il Giappone in tinta provenzale
Sapete cosa sono Shikisai no Oka? Sono le “colline dei colori delle stagioni”, un misto tra gli infiniti filari di papaveri olandesi e la Valle di Norcia quando fioriscono le famose lenticchie: un tripudio di colori e forme pronte per uno scatto. Si trovano a Biei, lungo la Road of Patchwork, dove si possono trovare anche il laghetto blu (Aoi Ike) e la cascata di Shirahige. Biei si trova nella regione dell’Hokkaido, come Furano, famosa perché a luglio si tinge dei colori e dei profumi della Provenza: i campi di lavanda si allungano fino alla cima delle colline, colorando ogni pendio. E, come la Provenza, questa regione offre la possibilità di cimentarsi in attività quali la mungitura e la produzione di prodotti caseari.

Chiba: into the wild
Nella prefettura di Chiba c’è un luogo dove il tempo sembra sospeso: la valle di Yoro, nella Penisola di Boso, è una meta immancabile per gli amanti della natura. Il fiume che la caratterizza si diverte a gettarsi nel vuoto, offrendo uno spettacolo unico: Awamata no Taki è uno dei salti più alti, con i suoi 30 metri interrotti da rocce a scalini. Ogni stagione è perfetta per visitarla e fare trekking: in primavera sbocciano ciliegi e azalee, in inverno dominano le stalattiti e in estate il verde delle foreste copre tutta la zona. Chi preferisce le emozioni forti può raggiungere il monte Nokogiri, che deve il suo nome all’aspetto seghettato delle sue rocce di granito e conserva un complesso templare risalente a circa 1300 anni fa. Non è molto alto, ma offre un panorama mozzafiato sulla baia di Tokyo e la penisola di Boso: basta scorgersi dal belvedere Jigoku Nozoki - letteralmente “scorcio sull’inferno” -, una terrazza di roccia sospesa nel vuoto e un pezzo del Giappone si apre sotto i piedi.

Yamanashi: il monte Fuji come non l’abbiamo mai visto
Il monte Fuji è un’icona del Giappone nel mondo. Ma ci sono prospettive insolite dal quale ammirarlo. Ai suoi piedi, i fiori del muschio in piena fioritura a Fujikawaguchiko lo colorano di rosa. Di notte bisogna spostarsi ad Acchi no yu e Kocchi no yu, i due bagni della zona termale, che permettono di guardare al monte Fuji come se fosse avvolto da una coperta di stelle.

Gunma: il potere dei vulcani
In questa regione nel cuore del Giappone rilassarsi è quasi un dovere. Le acque riscaldate dall’attività vulcanica sono un invito a immergersi, soprattutto a Kusatsu Onsen, una delle località termali più apprezzate del Paese. Si possono ammirare gli yubatake, ossia i “campi d’acqua calda”: semplici bacini in cui le acque che sgorgano verso la superficie vengono raccolte e incanalate in una serie di scivoli in legno per renderne la temperatura adatta ai bagni termali. A fare da colonna sonora potrebbero essere i canti popolari degli abitanti del luogo, intonati mentre raffreddano con delle assi di legni le acque nel rito dello yumomi. I vapori delle sorgenti termali servono anche per la cucina: da assaggiare assolutamente l’onsen manju, un dolcetto ripieno di fagioli azuki cotto, appunto, tra i vapori.

Kawagoe e Tendo: tra storia e natura
Vicino a Tokyo sorge Kawagoe, una cittadina rinomata soprattutto per i suoi antichi fasti: il quartiere noto come “Koedo”, dall’antico nome della capitale, Edo (1603-1868), conserva ancora gli antichi magazzini, i templi, i santuari e le botteghe tipiche di quei tempi lontani. Tendo, invece, nella prefettura di Yamagata, è famosa per la sua frutta, soprattutto le ciliegie da gustarsi mentre si assiste a una partita di shogi, gli scacchi giapponesi in legno prodotti soprattutto in questa città. Ma questo gioco si trasforma durante l’ultima settimana di aprile, quando sul Monte Maizuru (noto anche come Tendo Park) si può assistere a una battaglia di ningen shogi, gli “shogi umani” vestiti come gli antichi samurai, circondati dall’incredibile fioritura dei sakura, i fiori di ciliegio.

Omotenashi: un approccio di cui essere grati
Quel che colpisce in tutto il Paese è l’attitudine a prendersi cura di ogni ospite in modo speciale: questa predisposizione è conosciuta sotto il nome di omotenashi, e rappresenta l’arte dell’ospitalità giapponese. Lontano dal chiasso e dalla folla è più facile prendersi cura di ogni viaggiatore, permettergli di godere appieno di ciascuna esperienza e di vivere il Giappone nella sua dimensione più autentica. L’ospitalità è sacra in Giappone e fa parte del viaggio: ci permette di sentirsi a casa mentre siamo altrove.",corriere della sera,https://www.corriere.it/native-adv/japan-national-tourism-01-giappone-insolito-viaggio-arte-ospitalita.shtml
"Letteratura giapponese, la collana. In edicola un fenomeno culturale",13 maggio 2021,"Negli ultimi tre anni circa sono stati pubblicati nella nostra lingua più di cento libri di autori giapponesi, pressappoco lo stesso numero di quelli dati alle stampe sia nell’ultimo decennio del secolo scorso che nel primo di quello attuale, poco meno di tutti quelli tradotti in italiano dall’inizio del Novecento fino al termine degli anni Ottanta: è una cifra strabiliante per la letteratura di un Paese lontano suppergiù diecimila chilometri dal nostro, e non può certamente essere frutto di una mera casualità. Cosa rende attraenti e fruibili romanzi scritti in una lingua così diversa e almeno in apparenza molto distanti da noi? Una delle molteplici risposte, che forse in buona parte ne sintetizza diverse, giace alle origini della cultura giapponese moderna, a cavallo tra il XIX e il XX secolo, quando il Giappone è stato risucchiato nel vortice dell’occidentalizzazione e di conseguenza è stato soggetto a un processo di mutazione culturale caratterizzato da ipervelocità e frenesia eccessiva, basato su un adattamento parziale alla realtà interna. Tale fenomeno, dal punto di vista della letteratura, ha dato vita a una nuova creatura ibrida in cui gli elementi delle principali correnti letterarie occidentali si intrecciano con le peculiarità indigene, ovvero a una forma romanzo in cui si ritrovano al contempo le «luci» della nostra parte di mondo e le «ombre» di quella opposta.

Come scrive Tanizaki Jun’ichirō, uno dei grandi del Novecento giapponese: «Ci rassegniamo all’ombra, così com’è, e senza repulsione. La luce è fievole? Lasciamo che le tenebre ci inghiottano, e scopriamo loro una beltà. Al contrario, l’Occidentale crede nel progresso, e vuole mutare di stato. È passato dalla candela al petrolio, dal petrolio al gas, dal gas all’elettricità, inseguendo una chiarità che snidasse sin l’ultima parcella d’ombra». L’ombra, i chiaroscuri, il «non detto» costituiscono la cifra stilistica della cultura giapponese, «niente è infatti contrario all’ombra, e precisamente né la tenebra, né la luce» dice Giordano Bruno. Ma infine luci e ombre si ritrovano inscindibili nei romanzi giapponesi moderni e contemporanei, e, «dal momento che tutto è denominato luce e tenebre e queste, secondo le loro attitudini sono applicate a questo e a quello», sembra aggiungere Parmenide, «tutto è pieno insieme di luce e di tenebra invisibile».

Ora, tornando alla domanda iniziale e ricordando molto in breve che la letteratura giapponese contemporanea ha tratto e continua a trarre ispirazione dalla cultura postmoderna europea e americana in vari ambiti (cinema, musica rock e così via), si potrebbe rispondere sinteticamente che, rispetto alla narrativa di altri Paesi asiatici, nonostante la globalizzazione odierna, quella nipponica affascina il lettore occidentale perché al contempo lo attrae in zone misteriose e sconosciute e lo guida con un linguaggio in un certo qual modo abbastanza familiare, in una quasi perfetta commistione tra luci e ombre. Del resto la narrativa giapponese gode di ottima salute e si conferma come uno dei centri più interessanti e innovativi del panorama letterario mondiale, e continua a proporre nuove generazioni di scrittori in scia ad autori rivoluzionari quali Murakami Haruki, Murakami Ryū, Takahashi Gen’ichirō e altri, artefici nella seconda metà degli anni Settanta di una frattura epocale che ha determinato la nascita della letteratura giapponese «pop» contemporanea, in virtù di un’importante opera di definitivo allineamento della scrittura con il presente, nonché di demolizione delle barriere tra letteratura pura e letteratura di massa.

In un tale contesto, la collana senza precedenti proposta da questo giornale sopraggiunge con una puntualità sorprendente e assume le sembianze di una piccola biblioteca a disposizione del lettore che voglia avvicinarsi o approfondire il mondo della narrativa del Sol Levante degli ultimi due decenni, partendo da Murakami Haruki e Yoshimoto Banana, primi scrittori giapponesi contemporanei a essere presentati in Italia a inizio anni Novanta grazie al noto nipponista e traduttore Giorgio Amitrano, recuperando uno degli ultimi lavori del premio Nobel Ōe Kenzaburō, e infine spaziando in vari generi e proponendo romanzi sia di notevole spessore letterario sia di puro e sano intrattenimento, come è giusto che sia nel caso di una rassegna libresca a trecentosessanta gradi.

Solo così, forse, è possibile sistematizzare una materia sfuggente e magmatica come la letteratura giapponese contemporanea, in una sorta di tentativo di ancoraggio nei confronti di una realtà che a livello mondiale è certamente tra le più caotiche e multisfaccettate, in conseguenza del fattore storico-culturale sopra descritto. Lo stesso «postmodernismo giapponese», che a volte sembra assumere i connotati di una sorta di «supermodernismo» ante litteram, nel senso di un fenomeno culturale evidentemente condizionato da eccesso di tempo e spazio, chiamando qui in causa la teoria di Marc Augé sulla surmodernité, ha finito col poggiare su basi molto poco solide, là dove l’unico imperativo categorico era sovente di assimilare il più possibile.

In parole molto semplici, il futuristico Giappone si è trovato confuso e impreparato (di nuovo) al momento dell’impatto con il postmodernismo. Tuttavia, a conti fatti, questa sua impreparazione ha determinato la cifra stilistica della stessa contemporaneità nipponica, leggasi il suo carattere estremamente multiforme e pressoché inafferrabile, ovverosia quel connubio così unico e inimitabile tra il mondo della luce e quello delle ombre che contraddistingue anche la «collana/biblioteca» giapponese che apre le sue porte al grande pubblico.",corriere della sera,https://www.corriere.it/gli-allegati-di-corriere/21_maggio_13/letteratura-giapponese-collana-edicola-fenomeno-culturale-7d7d40a8-b3e9-11eb-92ee-af36a1f66d3c.노싀
Da Milano a Tokyo: due mesi di eventi dalla danza tradizionale ai fiori,17 settembre 2020,"Milano-Giappone filo diretto con una serie di eventi che si snodano fino alla fine dell’ottobre 2020: per festeggiare il suo primo compleanno in Italia, Uniqlo ha deciso di organizzare una serie di eventi che uniscono la tradizione giapponese al mondo tipicamente meneghino. Si tratta di una serie di iniziative, nel pieno rispetto delle norme di distanziamento per il contenimento del Covid 19, nate a sostegno della vita sociale della città e che ruotano attorno a quattro temi: celebrare il compleanno dello store Uniqlo di Piazza Cordusio, ringraziare la città che ha accolto il brand, aiutare le attività locali che hanno sofferto in questo difficile periodo e trasmettere il più possibile la filosofia della cultura giapponese.  In occasione della giornata di apertura, uno spettacolo di danza tradizionale giapponese (Nihon Buyō) ha segnato l’inizio del calendario degli appuntamenti, animando gli spazi antistanti lo store.

Dai fiori al cibo
Spostandosi all'interno del negozio, nel giardino il Flower Market realizzato in collaborazione con Blooming Milano, una delle attività nate proprio per supportare un business locale che sta lottando contro le difficoltà create dal periodo di pandemia. In tema moda la proposta: come si creano capi che diventano best seller. Possibile scoprire i segreti della 3D Knit Machine, che realizza iconici maglioncini in 50 speciali colorazioni ad hoc. Stefano Colferai, Tomoko Nagao, Erasmo Ciufo e Uros Mihic sono poi i protagonisti di una serie di eventi, sempre aperti al pubblico: il calendario degli appuntamenti dei laboratori verrà inaugurato il 18 settembre 2020 con il workshop dedicato all’Origata, l’antica arte dell’incartare i pacchetti regalo. Sarà possibile prenotarsi attraverso gli eventi su Facebook e consultare il calendario completo. Infine non manca il cibo: Fabio Buonocore, illustratore e graphic designer e Gastronomia Yamamoto hanno in comune un profondo legame con la cultura e la tradizione giapponese trasposte nella quotidianità milanese: dalla loro collaborazione è nata una t-shirt in limited edition il cui ricavato sarà devoluto proprio a quelle realtà che sono state maggiormente impattate dalla pandemia. 
",corriere della sera,https://www.corriere.it/moda/20_settembre_17/da-milano-tokyo-due-mesi-eventi-danza-tradizionale-fiori-ba41c1e0-f728-11ea-9efe-05d33c2e17f3.shtml
"Pac-Man compie 40 anni, un'icona pop nata da una fetta di pizza per piacere alle donne",22 maggio 2020,"Pac-Man, nato da una pizza (più o meno)
Anche i beniamini videoludici invecchiano e dopo i 35 anni di Super Mario tocca a Pac Man raggiungere la veneranda età di 40 anni. È nato infatti il 22 maggio 1980 e a quanto racconta l'ideatore Tōru Iwatani, l'ispirazione arrivò durante una cena, quando tolta una fetta da una pizza gli apparì la forma di quello che diventerà il simbolo universale dei videogame. Come ogni leggenda però anche questa è in parte da sfatare: Iwatani stesso qualche anno dopo aveva fatto chiarezza affermando che «In giapponese il carattere per la bocca è un quadrato. Non è tondo come una pizza e io ho deciso di arrotondarlo». Ecco insomma il vero papà di Pac-Man, un kanji, e questa è solo la prima curiosità con cui vogliamo celebrare una vera icona pop.

Pac-Man, il nome
Il nome con cui lo conosciamo arrivò in realtà solo a cinque mesi dalla nascita. In Giappone infatti era noto come Pakku-Man, derivato da «paku-paku», frase onomatopeica che ricorda il chiudere e aprire la bocca continuamente. L'onomatopea è la stessa che accompagna il movimento del personaggio sullo schermo, quel suono che tutti abbiamo ascoltato almeno una volta. Negli Stati Uniti era arrivato invece come Puck Man, parola che suonava troppo simile alla nota parolaccia inglese con la F, e quindi si visò verso un più elegante Pac-Man.

Pac-Man, un eroe «per le donne»
Pac-Man era nato con un obiettivo ben preciso: contrastare i giochi dell'epoca, tutti shooter «violenti e di guerra tipo Space Invaders», disse Iwatani, «Non c'erano giochi per tutti e tantomeno per donne... Io volevo qualcosa che fosse comico e potesse andare bene anche per loro». E infatti nel 1982 ecco comparire per la prima volta «Ms. Pac-Man», arcade sviluppato da Midway con una versione femminile dell'omino giallo. Il Rossetto, un neo sulla guancia e il fiocco in testa caratterizzavano la nuova grafica del personaggio. Il gioco non fu solo un clone ma al tempo divenne l'arcade più giocato di sempre con ben 115 mila cabinati distribuiti nelle varie città statunitensi.

Pac-Man, un successo planetario
L'arrivo di Pac-Man fu un vero terremoto nel mondo videoludico. Nel giro di 15 mesi dall'uscita statunitense, la Namco/Bandai aveva venduto più di 100 mila cabinati mentre i giocatori avevano speso oltre un miliardo di dollari in monetine da un quarto di dollaro. Il Guinness dei primati l'ha riconosciuto come l'arcade più diffuso di sempre – dal 1981 al 1987 sono stati installati 293.822 cabinati – e nel 2010 ha incoronato Pac-Man come il personaggio dei videogame più iconico di sempre. Il 94 per cento degli americani lo riconosce al primo sguardo, perfino più di Super Mario che si è dovuto accontentare del 93 per cento.

Pac-Man, la musica da Buckner & Garcia ad Apex Twin
Per molti quel «paku-paku» è un mantra, per altri è musica. A soli due anni dall'uscita del videogame, nel 1982 negli Usa viene pubblicato «Pac-Man Fever», album del duo Buckner & Garcia, che parla appunto della febbre innescata dal gioco. Il brano fu un successone tanto da entrare nella celebre Billboard Hot 100 ma c'è chi ha fatto di meglio. Il celebre Aphex Twin non ha resistito alla musichetta psichedelica del gioco e nel 1992 l'ha remixata nell'EP Pac-Man, pubblicato sotto il nome di Power Pill, pillola energetica, una follia techno che mostra un altro aspetto dell'omino giallo nella cultura popolare, il rapporto con la droga. Quel mangiare pilloline bianche che lo rendono più forte dei fantasmini era un accostamento irresistibile per la rave culture degli anni '80 e '90.

Pac-Man, le celebrazioni
Il Covid ha bloccato molte celebrazioni per questo 40esimo compleanno ma Pac-Man è stato comunque festeggiato da un nuovo brano musicale, Join The Pac, realizzato dal Dj giapponese Ken Ishii e accompagnato da un video musicale diretto da Yuichi Kodama. Sono poi state realizzate diverse collaborazioni con marchi di moda.

",corriere della sera,https://www.corriere.it/tecnologia/videogiochi/cards/pac-man-compie-40-anni-icona-pop-nata-una-fetta-pizza-piacere-donne/pac-man-nato-una-pizza-piu-o-meno_principale.노싀
"Murakami, il maratoneta delle storie. È in edicola «Kafka sulla spiaggia»",11 maggio 2020,"È una corsa anche l’avventura letteraria di Murakami Haruki, una corsa come quelle affrontate con voluttà dallo scrittore giapponese più famoso. E, come si addice a chi ha avviato la pratica del running in età matura, a 33 anni, anche il Murakami più noto — l’autore che apre sotto i piedi del mondo i trabocchetti della sua turbinosa immaginazione e di fantastici universi paralleli — è figlio di un Murakami di prima. Più aderente alla vita vissuta, in equilibrio precario sui margini dell’autobiografia.

La serie di opere in edicola con il «Corriere della Sera» da martedì 12 maggio include i titoli degli esordi, pubblicati all’estero con grande ritardo rispetto all’uscita in patria, in grado di riservare sorprese anche a chi si sia immerso con soddisfazione nei capolavori più acclamati. Sono libri che lo stesso autore è stato tentato di considerare acerbi o imperfetti. Eppure è proprio nelle pagine accumulate poco alla volta, di notte, negli anni in cui con la moglie gestiva una caffetteria-jazz club, che hanno cominciato a germogliare le prodigiose infiorescenze narrative successive. Ascolta la canzone del vento, per esempio. È il titolo dell’esordio, un racconto lungo, o romanzo breve, del 1979. Narra una vita sconclusionata, un farsi esistenziale assemblato a colpi di goffaggini ed esitazioni. Scorre molto alcol e appare, come compagno di bevute, un personaggio che tornerà in altri romanzi: «Il Sorcio e io bevevamo come due assatanati». Il mitico Sorcio.

Il primo lavoro di Murakami (che ottenne subito un premio) viene presentato abbinato a Flipper, 1973 nel volume Vento & Flipper accoppiamento giudizioso, perché il secondo titolo ripropone lo stesso io narrante, lo stesso Sorcio, la stessa bohème, ma introduce nell’intreccio due presenze significative: la macchina (in questo caso, appunto, il flipper) come variabile dell’esistenza in grado di imprimere svolte e dare un senso; personaggi femminili che, chissà come e perché, svaniscono, una costante del Murakami successivo (qui due gemelle). La trilogia del Sorcio si conclude con Nel segno della pecora mentre una specie di sequel, Dance, dance, dance, ha una sua autonomia.

Al servizio del realismo un po’ psichedelico degli esordi Murakami ha messo a punto il suo stile piano, così funzionale alle adrenaliniche architetture delle opere della maturità: l’ha costruito, all’inizio, traducendosi nell’inglese elementare che parlava allora e ritraducendosi in giapponese, per ottenere una semplicità che in prima battuta non riusciva a raggiungere.

La materia umana degli intrecci piuttosto lineari degli inizi — ma anche di un grande successo come Norwegian Wood — attinge al clima sociale e culturale della fine degli anni Sessanta e dei primi Settanta, quando il Giappone sperimentò la propria variante della contestazione giovanile. Murakami visse quella temperie, al liceo si era comprato e letto opere di Marx e di Engels, aveva assistito alle manifestazioni dei suoi compagni di università a Tokyo. Eppure nel realismo del primo Murakami tutto questo è un’eco indiretta. «Avevo esperienza di pose rivoluzionarie, ma l’argomento non mi pareva interessante», ha scritto. Nessun impegno, dunque, nessuna aperta denuncia; invece una grande capacità di ricezione e condivisione della cultura americana (il jazz soprattutto ma anche tanta narrativa) che lo distaccavano dalla vocazione engagé della letteratura colta del dopoguerra. Realismo di superficie il suo, secondo i detrattori, tra i quali — durissimo — si espose Kenzaburo Oe, nel 1994 Nobel per la Letteratura.

Ma il mondo poetico di Murakami è fluido e la realtà, quando non trasformata attraverso acrobazie spaziotemporali, torna ad affacciarsi. In L’uccello che girava le viti del mondo fa i conti con le atrocità della Seconda guerra mondiale e soprattutto con l’occupazione nipponica della Cina, tragedia storica vissuta personalmente, in modo drammatico, dal padre dello scrittore, militare in Manciuria: in seguito Murakami avrebbe biasimato la riluttanza (eufemismo) del Giappone a riconoscere il proprio ruolo di aggressore e nel 2012, per dire, avrebbe condannato l’escalation di rivendicazioni territoriali tra Pechino e Tokyo.

Se senza la realtà non possono darsi neppure realtà alternative, ecco che Murakami non si sottrae a un confronto immediato persino con la cronaca. Come rivela Underground, che raccoglie testimonianze del massacro perpetrato nel 1995 nella metropolitana di Tokyo dagli aderenti alla setta Aum Shinrikyo con il gas sarin (12 morti, circa 5.500 intossicati). Il Murakami fantastico esiste perché Murakami si cala nel mondo, brutture incluse. Soltanto così, lo ribadisce a ogni capitolo, nasce la letteratura e può funzionare il «sistema di scambio diretto» che ha evocato in Il mestiere dello scrittore: «Tre me e i lettori è come se corresse uno spesso tubo».",corriere della sera,https://www.corriere.it/gli-allegati-di-corriere/20_maggio_11/murakami-maratoneta-storie-edicola-kafka-spiaggia-3ec89c50-9382-11ea-9606-c84daa18e54a.shtml
La scatola magica di Murakami,9 maggio 2020,"Di gatti, di botole, di mondi paralleli. Di storie minime e persone silenziose. Di pecore parlanti, pertugi all’altezza del mezzanino del metrò, ragazzini in fuga, sicari, pittori, amanti. Di sogni da esplorare a occhi spalancati, perché sono affascinanti quanto terrificanti. Paradossale e intimo, l’universo di Murakami Haruki, così sterminato e fantastico, è quasi sempre innescato da un gesto semplice quanto coraggioso: aprire una porta. E andare a vedere cosa c’è dietro.

Lo fa dalla fine degli anni Settanta questo tranquillo signore — nato a a Kyoto il 12 gennaio 1949 — che ama tenere in ordine la casa e cucinare e correre: ci ha raccontato la realtà oltre una botola, imprendibile Bianconiglio della letteratura contemporanea mondiale rimasto folgorato dalla scrittura durante una partita di baseball. È uno dei pochi aneddoti che l’autore giapponese più famoso (e schivo) al mondo ama raccontare: nel 1978, quando era il giovane e squattrinato proprietario del Peter Cat, jazz bar di Tokyo, fu attraversato dall’idea di diventare un romanziere. Era allo stadio. Ha aperto la porta. E da allora non ha smesso di allungare lo sguardo oltre la soglia.


Si è addentrato in territori di realtà aumentata, convinto che compito dello scrittore sia andare a toccare le corde della coscienza che spesso rimangono senza voce. Ha acceso un interruttore sul pannello dell’io, per usare una sua metafora. Ci è riuscito con un altro apparente paradosso, come dimostra la serie di opere in edicola da martedì 12 maggio con il «Corriere della Sera»: ha popolato la maggior parte dei suoi romanzi (convive nella sua opera un filone realistico) di creature fantastiche; ha aggiunto una seconda luna al cielo; ha riempito le pagine di telefoni che squillano e a cui non si può non rispondere: ma chi alza la cornetta, pur trovandosi in una situazione a quel punto surreale, spesso è un uomo senza qualità (per non dire incolore, al pari del suo Tazaki Tsukuru). Normale. Come in apparenza (solo in apparenza) è normale la prosa asciutta dell’autore, forgiata dalla lettura di Raymond Carver, lo scrittore americano che Murakami ama (lo considera il suo maestro) e ha tradotto.

Uno stile cercato e perseguito, risultato di un allenamento costante al «levare», tanto che agli esordi Murakami decise di usare l’inglese per evitare la sovrabbondanza di parole giapponesi di cui il suo immaginario era saturo: «Ne risultò — ha detto — una prosa grezza e incolta. Comunque sia, mentre mi sforzavo di esprimermi in quella maniera, un ritmo particolare cominciò a prendere forma». Musicale, frutto anche di un assiduo ascolto di jazz, classica, rock. Basta vedere i titoli dei lavori «murakamiani» per farsene un’idea: Norwegian Wood (Beatles), gli «anni di pellegrinaggio» (Années de pèlegrinage di Liszt) dell’incolore Tazaki Tsukuru. E le citazioni: la Sinfonietta di Janácekin 1Q84; Kid A dei Radiohead, Greatest Hits di Prince, My Favorite Things di John Coltrane che risuonano nel walkman di Tamura Kafka, splendido protagonista di Kafka sulla spiaggia; La gazza ladra di Rossini in L’uccello che girava le viti del mondo.

E nel flusso di questo andare costante ritmato dalle parole secche dell’autore, dai gesti ripetitivi dei suoi personaggi che stirano, piegano magliette con irritante precisione, mangiano da soli in stanze poco arredate accompagnati da musiche sublimi, mentre avvicina la loro routine alla nostra (e forse anche per questo ce li rende così vicini, simpatetici), ecco che Murakami spalanca la sua scatola magica. Squilla il telefono e arrivano cavallette, misteriose creature (Little People), sicari cattivissimi, scuoiatori, ragazze con splendide orecchie e poteri sovrannaturali, si aprono pozzi e, di nuovo, porte che danno accesso ad altri mondi, a strane biblioteche in cui si è costretti a imparare a memoria tre tomi sulla tassazione nell’Impero ottomano, a decrepiti alberghi immersi nelle nevi dell’Hokkaido, a passaggi segreti.

Il debito verso Lewis Carroll è evidente, come ad altri autori occidentali, tra cui Kafka, Dostoevskij, Fitzgerald, Orwell, ai quali lo scrittore ha detto di sentirsi molto più legato rispetto ai «suoi» Mishima e Kawabata. Anche se la cultura manga e il senso del magico della tradizione nipponica attraversano la produzione letteraria di Murakami. Che non scrive seguendo schemi, ma guarda dentro i suoi stessi sogni, li analizza, quasi li agguanta per restituirli, puri, nelle sue pagine. Ed è forse questa la magia più autentica: il romanziere giapponese crea connessioni con milioni di lettori di ogni nazione, lingua, religione; li accompagna in un mondo surreale eppure a loro così vicino; li guida in territori intimi e universali. Dentro la paura, il senso di inadeguatezza, la solitudine, l’abbandono. Che poi sia un gatto parlante a rivelare tutto questo, è totalmente ininfluente.

Nel classico archetipo dell’eroe in viaggio, Murakami (che per i suoi romanzi si affida a una certa dose di improvvisazione, all’ispirazione del momento) da maratoneta assiduo quale è mantiene il ritmo; da appassionato di musica trova gli accordi giusti; da grande scrittore fa sentire i suoi lettori protagonisti e testimoni di eventi straordinari. Non li abbandona. Li tiene legati al suo filo di Arianna, quella stringente logica che anche nelle scene più assurde sembra giustificare l’intero impianto del racconto. Per ripresentarsi di nuovo davanti alla porta della coscienza. Spetta a chi ha in mano il libro decidere se tornare alla realtà o continuare a leggere.",corriere della sera,https://www.corriere.it/gli-allegati-di-corriere/20_maggio_09/scatola-magica-murakami-0262d842-9216-11ea-9f60-1b8d14bed082.shtml
"Il Papa a Fukushima: «Il nucleare mi preoccupa, vidi piangere i miei genitori per le bombe a Hiroshima e Nagasaki»",25 novembre 2019 ,"«Io sono disperatamente rimasto lontano, ma molte altre persone sono state costrette a ritornare nelle aree contaminate. I materiali radioattivi caduti in tutto il Giappone orientale, dopo otto anni, stanno ancora emettendo radiazioni». Matsuki Kamoshita ha sedici anni, ne aveva otto quando fu evacuato a Tokyo con la madre e il fratello dopo il «triplice disastro», 11 marzo 2011: la scossa di magnitudo 9 al largo delle coste nord occidentali del Giappone, lo tsunami con onde alte decine di metri, tre esplosioni nucleari nella centrale di Fukushima, più di diciottomila morti e 470 mila sfollati, 50 mila ancora senza una sistemazione stabile. Matsuki si rivolge a Francesco come altri due testimoni e dice la cosa più importante: «Ci vorrà molto più tempo della mia vita per ripristinare la terra e le foreste contaminate. Quindi, per noi che viviamo li, gli adulti hanno la responsabilità di spiegare, senza nascondere nulla, le conseguenze della contaminazione radioattiva, gli effetti dell’esposizione e i futuri possibili danni. Non voglio che muoiano prima di noi, avendo mentito o non ammettendo la verità».

A Hiroshima e Nagasaki, domenica, il Papa ha condannato come un «crimine» l’uso delle armi nucleari e affermato che «è immorale anche il possesso». Ora sceglie un tono più sfumato sull’energia atomica a scopi civili ma richiama «la preoccupazione per il prolungarsi dell’uso dell’energia nucleare, come hanno ben sottolineato i miei fratelli vescovi del Giappone», e ricorda che i vescovi del Paese «hanno chiesto l’abolizione delle centrali nucleari». Il giovane Matsuki, prima di abbracciare commosso il Papa, aveva chiesto: «Per favore preghi con noi affinché in tutto il mondo si lavori per eliminare dal nostro futuro la minaccia dell’esposizione alle radiazioni». Così Francesco esorta a «prendere decisioni coraggiose e importanti sull’uso delle risorse naturali, e in particolare sulle future fonti di energia», un invito alla riflessione sul futuro che vogliamo: «La nostra epoca è tentata di fare del progresso tecnologico la misura del progresso umano. Questo paradigma tecnocratico di progresso e di sviluppo modella la vita delle persone e il funzionamento della società e spesso porta a un riduzionismo che tocca tutti gli ambiti delle nostre società.


È dunque importante, in momenti come questo, fare una pausa e riflettere su chi siamo e, forse in modo più critico, su chi vogliamo essere. Che tipo di mondo, che tipo di eredità vogliamo lasciare a coloro che verranno dopo di noi?». È l’ultimo giorno di Francesco a Tokyo, domattina tornerà a Roma dopo una settimana di viaggio tra Thailandia e Giappone. Prima dell’incontro privato con l’imperatore Naruhito nel Palazzo imperiale e, più tardi, con i giovani nella cattedrale di Santa Maria, il pontefice ha incontrato i sopravvissuti al «triplice disastro» nel centro Bellesalle Hazomon. C’era anche il vescovo di Sendai, la diocesi più colpita dal terremoto e dallo tsunami. Il sacerdote buddista Tokuun Tanaka ha raccontato al Papa che il suo tempio, a Dokeiji, era il luogo di culto più importante della regione da ottocento anni, prima dell’evacuazione: «Oltre al problema delle centrali nucleari, come possiamo rispondere anche agli altri problemi, come le catastrofi naturali, le condizioni meteorologiche anomale, i problemi ambientali, le guerre, i rifugiati, il cibo, le disparità economiche e gli altri problemi importanti?», ha chiesto al Papa. «È necessaria una riflessione onesta e umile, una comprensione profonda delle decisioni su ciò che deve essere fatto. La cosa più importante è ascoltare la voce della terra».

Francesco ha annuito: «È un grave errore pensare che oggi i problemi possano essere affrontati in maniera isolata senza considerarli come parte di una rete più ampia. Come lei ha giustamente sottolineato, facciamo parte di questa terra, dell’ambiente, perché tutto in ultima analisi è interconnesso». Il pontefice spiega che «uno dei mali che più ci colpiscono sta nella cultura dell’indifferenza», alza lo sguardo: «Urge mobilitarsi per aiutare a prendere coscienza che se un membro della nostra famiglia soffre, tutti soffriamo con lui; perché non si raggiunge una interconnessione se non si coltiva la saggezza dell’appartenenza, l’unica capace di assumere i problemi e le soluzioni in modo globale. Apparteniamo gli uni agli altri». In questo sta l’essenziale: «Abbiamo una grande responsabilità verso le generazioni future. Ci è chiesto di scegliere uno stile di vita umile e austero che risponda alle urgenze che siamo chiamati ad affrontare».

L’incontro del Papa con l’imperatore è durato una ventina di minuti. Naruhito lo ha salutato in spagnolo, «bienvenido a Japòn». Francesco ha ricordato che aveva nove anni, quando esplosero le bombe atomiche a Hiroshima e Nagasaki, e di aver visto piangere i sui genitori alla notizia: domenica, ha aggiunto, ho detto ciò che mi veniva dal cuore. Nel colloquio, si fa sapere, hanno parlato di ambiente e soprattutto dell’acqua, un tema che l’imperatore giapponese sta studiando. Francesco gli ha detto che è difficile risolvere il problema dell’ambiente perché è collegato a quello dell’economia. E poi ha ripetuto un timore che aveva già espresso in passato: si dice che la prossima guerra mondiale sarà per l’acqua, la risorsa più preziosa.",corriere della sera,https://www.corriere.it/esteri/19_novembre_25/papa-sopravvissuti-fukushima-occorrono-decisioni-sull-uso-risorse-naturali-85e74f32-0f39-11ea-bd6b-b9b6fa42a1a4.shtml
"Il caso Kawaguchi, il bestseller giapponese delle piccole felicità",12 GENNAIO 2021,"Immaginate di sedervi in un bar, a sorseggiare un caffè caldo, circondati da altri avventori solitari come voi seduti ai tavoli accanto. In tempo di lockdown e pandemia, già un lusso. Poi, continuate a immaginare che il bar in cui vi siete seduti abbia una caratteristica particolare: dalla vostra sedia, potete tornare nel passato. Ma una volta andati indietro nel tempo, non potete cambiare nulla. Anzi, rivedere ciò che è accaduto serve soltanto a una cosa: a farvi apprezzare di più il presente.

Se l’immagine vi piace, siete già potenziali lettori di Toshikazu Kawaguchi, ultimo arrivato nella schiera di autori nipponici che hanno trovato in Italia un pubblico entusiasta. Il suo Finché il caffè è caldo è uscito per Garzanti in un momento sfortunato, a metà del marzo 2020, all’inizio del primo lockdown dovuto alla pandemia. Ciò nonostante, il romanzo si è fatto strada, è entrato e rimasto stabilmente nelle classifiche dei bestseller (nell’ultima settimana, è terzo nella top ten della narrativa straniera di Robinson): ha già venduto in Italia oltre 100mila copie ed è arrivato alla 19esima edizione.

Perché la storia che racconta, mescolando i generi – science fiction, realismo magico, minimalismo – è perfetta per questi tempi: c’è Fumiko, giovane dirigente d’azienda, che si chiede se avrebbe potuto trattenere il fidanzato che ha deciso di andare a vivere in America; c’è Kei, che cerca il segreto per essere una buona madre e Kothake, che rimpiange il marito; tutte passano dallo strano bar gestito da Kazu e Hirai e trovano ai loro dilemmi una soluzione diversa da quella che ipotizzavano. Chi, in questo tempo sospeso, non si è trovato a fare i conti con se stesso, tornando alle scelte non fatte, alle strade non prese? La risposta di Kawaguchi è che chiudere con il passato, concentrarsi sui particolari dell'oggi, non è una ritirata, ma l’unico modo per riguadagnare la fiducia nei giorni che verranno.

“Volevo che i miei personaggi fossero pronti a viaggiare nel tempo nonostante le regole rigide che ho posto”, ha spiegato Kawaguchi, classe 1971, sceneggiatore e regista, che ha scritto inizialmente Finché il caffè è caldo come pièce per il teatro, al Japan Times. “Volevo che la storia fosse realistica. I miei personaggi non possono cambiare ciò che accade, anche quando si tratta di eventi tristi, come la morte di una persona amata. Volevo scrivere di come le persone devono affrontare la realtà, di modo che la storia non sembrasse un sogno”.

Aspettando il secondo romanzo di Kawaguchi, dal titolo Basta un caffè per essere felici, in libreria dal 14 gennaio, di nuovo ambientato in una caffetteria, possiamo riflettere sul fatto che, più che legarsi ai grandi nomi della letteratura giapponese contemporanea, da Murakami Haruki a Banana Yoshimoto, o ad altri talenti nipponici editi nel nostro paese (le scrittrici Natsuo Kirino e Yoko Ogawa, ad esempio, con le loro inquietanti storie nere), il suo romanzo si inserisce in una linea di successi editoriali la cui chiave è cercare la ricetta della serenità nei piccoli gesti: un minimalismo quotidiano che è quasi una cura alla Marie Kondo per l’anima. Che sia svuotare finalmente i cassetti con il metodo perfetto, o immaginare che esista davvero una caffetteria che fa da porta verso ciò che siamo stati, poco importa. Basta che funzioni.",la repubblica,https://www.repubblica.it/cultura/2021/01/12/news/il_bestseller_di_kawaguchi_e_la_ricetta_giapponese_delle_piccole_felicita_-282241700/?ref=search
"Murakami samurai contro il Covid: ""Politici, parlate chiaro""",01 GENNAIO 2021,"
L’aveva già fatto a maggio, attraverso il programma musicale che conduce dal 2018, con cadenza bimestrale, sulla stazione radio Tokio FM e su altre 38 emittenti radiofoniche nipponiche: Murakami Haruki, star della letteratura giapponese e mondiale aveva usato il suo Murakami Radio, dove fa il deejay e propone agli ascoltatori la sua musica preferita (jazz, ma anche musica anni Sessanta – tra cui gli amatissimi Beatles – e un po’ di bossa nova) per dar vita a uno “Stay Home Special”. Due ore di musica pensata per riempire il tempo trascorso tra le mura domestiche per ridurre i rischi della pandemia.

Ora lo scrittore è tornato, sempre attraverso la radio, a mandare un messaggio forte ai suoi connazionali, e alla classe politica, sul virus che ha cambiato le nostre vite e che nel paese nipponico ha registrato un nuovo picco in questi giorni. Nelle due ore di show radiofonico andato in onda a Capodanno, per la prima volta in diretta (le puntate precedenti erano state registrate a casa sua, utilizzando la sua collezione di dischi personale) il romanziere di Norwegian Wood e 1Q84 ha lasciato da parte la musica per concentrarsi sull’attualità e indicare la sua ricetta per affrontare, come collettività, la sfida dei prossimi mesi contro il contagio.

Dialogando con il vincitore del premio Nobel per la fisiologia, Shinya Yamanaka, dell'Università di Kyoto, Murakami ha sottolineato come l’incertezza sia il nodo centrale del presente. “Il nostro futuro incerto sta scatenando un senso di paura, rabbia e bisogno di evasione tra le persone, che penso sia il pericolo più grande '', ha detto, sottolineando quanto sia difficile per le persone cooperare direttamente con le misure antivirus quando i politici non comunicano con parole che “possono raggiungere il cuore delle persone”.


Lo scrittore ha anche esortato chi ricopre cariche pubbliche a “parlare chiaro, onestamente” alla gente, in modo da incoraggiare la partecipazione alla lotta collettiva contro il diffondersi del covid: un passaggio in cui, anche se non è stato citato alcun personaggio politico, molti commentatori hanno letto un attacco allo stile freddo, formale e distaccato dei vertici giapponesi. Il primo ministro Yoshihide Suga, come il predecessore, Shinzo Abe, sono stati spesso criticati per l’abitudine di presentarsi alle conferenze stampa leggendo testi scritti in linguaggio burocratico, e perché utilizzano le stesse frasi per rispondere alle diverse domande dei cronisti.

Murakami ha aggiunto nel corso del programma che la crisi causata dal coronavirus è da leggersi come legata a una serie di fenomeni che caratterizzano il nostro presente: la globalizzazione, il cambiamento climatico, la crescita del populismo e l’aumento delle diseguaglianze, temi che gli stanno molto a cuore.

Questo messaggio di fine anno è una presa di posizione molto diretta per un autore solitamente schivo. Nel 2019, in una rara intervista a Le Monde (pubblicata anche su Repubblica) rilasciata in corrispondenza del suo settantesimo compleanno, Murakami aveva ribadito che la fama, ossia il passaggio dall’essere “uno scrittore di culto solo per i giovani” all’essere “un autore da grande pubblico” è qualcosa che gli dà fastidio “perché è complicato per me”. Tuttavia già allora, parlando proprio della scelta di condurre un programma radiofonico come dj, un'idea appoggiata dalla moglie, aveva ammesso che compiendo settant’anni si era reso conto che “forse è una bella età per sperimentare cose nuove. Ho capito che non bisogna formalizzarsi troppo né essere troppo rigidi, e che posso dedicarmi a quello che mi va di fare senza che questo nuoccia alla scrittura”.

Incalzato sulla sua abitudine a non commentare questioni politiche e sociali, aveva risposto: “Sono un romanziere, il mio lavoro è proporre storie, non produrre commenti. Ma mi succede di esprimere il mio parere. Mi esprimo come cittadino quando ne ho l’occasione”. Ora l'occasione è talmente cruciale da richiedere, metaforicamente, di usare le parole come una spada da samurai. Facendo giungere alla politica un messaggio forte e chiaro.",la repubblica,https://www.repubblica.it/cultura/2021/01/01/news/lo_scrittore_murakami_samurai_contro_il_coronavirus_politici_parlate_chiaro_per_ridurre_l_incertezza_-280727385/?ref=search
Murakami avrà una biblioteca con il suo nome in Giappone,04 DICEMBRE 2020,"Ancora senza Premio Nobel per la Letteratura nonostante sia da un decennio considerato il candidato più favorito, Haruki Murakami, 71 anni, potrà tuttavia vantarsi di avere una biblioteca pubblica a suo nome già in vita. L'Università Waseda di Tokyo prevede, infatti, per il 2021 l'apertura di un nuovo edificio dedicato all'opera del grande scrittore giapponese, acclamato autore di ""L'assassinio del Commendatore"" e ""Kafka sulla spiaggia"", progettato dall'architetto giapponese Kengo Kuma.

La Waseda International House of Literature, questo il nome ufficiale anche se la stampa giapponese l'ha soprannominata 'la biblioteca di Murakami' (e forse alla fine sarà a lui anche intitolata), ospiterà in particolare gli archivi e la biblioteca donati due anni fa dal romanziere autore anche di ""1Q84"" e ""L'uccello che girava le viti del mondo"" (in Italia i suoi libri sono pubblicati da Einaudi).
 
All'Università Waseda, dove lo scrittore ha studiato, Murakami ha donato il suo archivio letterario, con autografi e bozze dei libri, la biblioteca privata e anche un'imponente discoteca con circa 10mila vinili. Nell'archivio donato, ad esempio, ci sono l'autografo di ""Norwegian Wood"", il primo bestseller uscito nel 1987, scritto su alcuni quaderni mentre viaggiava in Europa; tutti i materiali autografi e dattiloscritti dei romanzi pubblicati successivamente; bozze di racconti; le sue traduzioni in giapponese di autori americani amati, come Raymond Carver, J.D. Salinger e Francis Scott Fitzgerald.
 
All'architetto Kengo Kuma è stato affidato il compito di trasformare in realtà la narrativa visionaria di Murakami, creando uno spazio per i ricercatori di letteratura ma anche per i lettori di passaggio, con una sala per conferenze, una sala d'ascolto e un caffè.
 
Due anni fa, in occasione dell'annuncio della donazione, Murakami in uno dei suoi rari incontri con la stampa a Tokyo dichiarò: ""Spero che questo materiale possa essere di aiuto a chi studia il mio lavoro. Non ho figli e non voglio che le mie carte vadano perse o disperse quando morirò. Sono circa 40 anni che scrivo e ho accumulato una grande quantità di manoscritti, documenti, ritagli di giornale che non ho più la possibilità di custodire nè in casa nè in ufficio"".",la repubblica,https://www.repubblica.it/cultura/2020/12/04/news/murakami_avra_una_biblioteca_con_il_suo_nome_in_giappone-277019630/?ref=search
Crociera in Giappone: alla scoperta del più insolito ultimo grande impero,08 gennaio 2019,"Frenetica e senza tempo si protende sul mare come una mano allungata da isole artificiali e si mischia alle onde che le fanno corolla: Tokyo è solo l'ultima tappa di un viaggio crociera alla scoperta del Giappone del Sud, da Nagasaki alla capitale, ma la forza magnetica della grande metropoli è talmente pervasiva e imprescindibile che il racconto comincia in flashback proprio dal suo porto, ultima meta di sbarco. Perché l'arrivo dal mare è già di per sé un'esperienza indimenticabile. I grattacieli di un grigio tenue disegnano il cielo mentre la Costa neoRomantica si avvicina alle lunghe banchine affollate e i rimorchiatori fischiano.

Dal ponte le nuvole guizzano sulle creste dei palazzi e un vento sferzante investe la baia. Scendiamo dalla nave gioiello della crocieristica italiana ed è subito un brulichio di gente che, impassibile, si affanna ad accoglierci. Il viaggio verso la città attraversa le isole artificiali, con il verde degli alberi che decora le vie ancora disadorne. Poi, d'un tratto, tra le sopraelevate che fanno cerchi d'incroci appare improvvisa e fiammante la Torre di Tokyo, che svetta con i suoi 250 metri di altezza. La meta da raggiungere è la sfavillante e frenetica Shinjuku con il Keio Plaza Hotel Tokyo, il primo hotel grattacielo della metropoli. Edificato nel 1971, quando d'intorno era campagna, ora è circondato dagli omologhi skyscraper e primo fra tutti il grattacielo a due torri della municipalità, il Tokyo Metropolitan Government.

Saliti al quarantacinquesimo la vista è mozzafiato e il Monte Fuji d'angolo è solo l'ultima delle sorprese che questo hotel - che è anche un palcoscenico per mostre d'arte, spettacoli teatrali nei fastosi abiti tradizionali, sede di numerosi ristoranti e che contiene, come gioiello nascosto, un giardino incantato di pietre - riserva. La seconda tappa è il bar sempre all'ultimo piano di Asahi, l'edificio firmato dal designer francese Philippe Starck. La sua forma evoca una pinta di birra e con le sue vetrate dorate e spumeggianti si staglia dominante sull'intera scena solcata dal Sumida River. I battelli che lo solcano sembrano usciti da un film del futuro con le loro forme e vetrate “spaziali” che si allungano sulle sue acque. Sulla riva opposta è il quartiere di Asakusa, con il Tempio Sensoji, il più antico della città, a cui si accede dal meraviglioso Kaminarimon. Superata la lanterna rossa d'ingresso si apre la via verso l'altro portale, l'Hozomon, a cui si arriva dopo la delizia orgiastica dei negozietti che la affollano. Il contrasto tra la serenità imperturbabile dei templi e dei fedeli che vi si aggirano e il fragore della via brulicante di mercanzie e turisti affannati è sintomatico dei molteplici volti e contrasti di questa città da sogno.

Assolutamente necessaria una visita al Museo Edo che, con le guide volontarie, aprirà un ampio squarcio sulla cultura millenaria di questo paese. Fiore all'occhiello del museo (inaugurato nei primi anni novanta) è la meravigliosa sezione dedicata al teatro Kabuki. Ma descrivere questa metropoli dove vivono oltre 13 milioni di abitanti (più di 37 se si estende ai comuni limitrofi) richiederebbe tanto spazio e il racconto di viaggio, interrotta questa lunga analessi, deve ancora far capo al luogo d'arrivo, alla ben più piccola e composta Nagasaki.

Tappa a Nagasaki
La sua baia, che risplende di luci nella notte e che si offre incredibilmente alla vista dall'alto del Monte Inasa, è uno spettacolo imperdibile. Ci si arriva con la funivia Nagasaki Ropeway e quella che si ammira dalle vetrate dell'Hikari Restaurant (un vero tuffo nell'eccelsa arte culinaria di questo paese) è una romantica via lattea di luci colorate che si specchiano nel mare. La visita alla città martoriata dalla atomica (sganciata il 9 agosto del 1945) non può che partire dalla Oura Catholic Church, la piccola chiesa in stile neogotico che con i suoi 150 anni costituisce un incredibile baluardo alla forza distruttiva della guerra. Dedicata ai 26 martiri giapponesi, con le sue leggere ed esili colonne di legno, ha resistito incredibilmente alla potenza della bomba. Di forte impatto, ma assolutamente da farsi, è la visita all'Atomic Bomb Museum e al soprastante Parco della Pace, con i monumenti alle vittime della catastrofe atomica e la stele che segna l'epicentro dell'esplosione.

Tutt'altra atmosfera al Porto di Dejima, l'enclave olandese che anche durante lo shogunato Tokugawa costituì l'unico punto di contatto fra l'impero e l'Occidente. Qui la Compagnia delle Indie olandesi aveva il suo centro e le abitazioni perfettamente ricostruite che coniugano stile giapponese e confort olandesi sono un esempio del bien vivre dei coloni. Le loro tavole imbandite mescolano porcellane d'oriente a credenze di rovere e seggiole Napoleone III, con cristalli francesi e stoviglie inglesi. All'interno del villaggio sono molte le ragazzine giapponesi che indossano i kimono che i negozietti affittano, e la gioia, grazia e fierezza con cui li indossano è contagiosa per turisti e irresistibile per le occidentali. Lungo la via per Sasebo, dove ci attende la Costa neoRomantica, una tappa d'obbligo è il villaggio di Hizen Hama con le casette in legno dai tetti di paglia perfettamente allineate, i giardini curatissimi e le distillerie dove degustare il Sake. Molti giovani hanno aperto qui i loro atelier d'arte nelle case ormai in abbandono e perdersi fra questi vicoli e vialetti è l’ideale per gustare appieno la lentezza di un vivere che prima era quotidiano ed ora è troppo spesso solo un sogno. Il consiglio è di far poi tappa nella cittadina di Ureshino Onsen che, con i suoi hotel tradizionali e le terme, è il luogo ideale per un rilassante intermezzo.

La Delfi nipponica
Ancora di strada il santuario Shintoista Yutoku Inari. Si tratta di una Delfi nipponica, con i templi adagiati sul pendio di una montagna e un percorso ascensionale segnato dalle balaustre fiammanti di lacca, con i torii, le porte d'accesso, a interrompere lo sguardo che si perde fra le bellezze del tempio e quelle di un bosco incantato disegnato dai ruscelli. Prima di arrivare al mare il Tenkahio Observatory esige una tappa per ammirarne il tesoro: le oltre duecento isole Kujukushima, anche se il nome letteralmente allude a 99 isole, che si incorniciano nella baia sottostante. Sono verdissime e dall'alto dell'osservatorio appaiono come tante ciambelle adagiate su un mare specchiato e, illuminate come sono dai raggi del mezzogiorno, sembrano spostarsi al seguito delle onde dell'insenatura che le accoglie come una madre premurosa. Sasebo è vicina, e la città appare in balia della base americana che ne ha devastato la costa e le architetture. La vera bellezza del luogo è la nave neoRomantica che attende nel porto. Non è grandissima, ma i suoi saloni e le sue cabine lussuose e arredate con il meglio dell'italian design, la rendono un avanposto sicuro e dal fascino nostrano. Il clima a bordo, che incanta i giapponesi che sono fanatici per le crociere, è di un'allegria solare e contagiosa e la pizzeria, incredibilmente con un forno a legna, è degna del miglior avanposto in quel Napoli.

Una guida speciale
Prima di Tokyo la tappa prevede una sosta a Fukuoka dove ci aspetta il portento bronzeo del Budda gigante, (la statua adagiata su un lato è lunga 41 metri, alta 11 e pesa 300 tonnellate). Al di sotto del terrapieno che lo ospita è il tempio con una splendida rappresentazione stavolto in oro, della divinità. Di nuovo a bordo della Costa neoRomantica per un'ultima cena al Bombana, che le sue tre stelle Michelin dimostra di averle ben meritate, e quindi Tokyo che con la sua forza centripeta è l'ultima tappa di questo viaggio e del racconto qui cominciato. Infine l'aeroporto di Haneda è l'ultimo “hozomon” di un viaggio da sogno, e da qui in avanti c'è spazio solo per la nostalgia di un Paese e di un popolo meravigliosamente ospitale. Un'ultima menzione è per la guida: se vi capiterà di avere la signora Yoshiko Watanabe sappiate che la vostra permanenza sarà completata dalla sua splendida erudizione e da un amore per l'Italia che vi renderà indimenticabile il vostro soggiorno nell'ultimo grande Impero.",il sole 24 ore,https://www.ilsole24ore.com/art/crociera-giappone-scoperta-piu-insolito-ultimo-grande-impero-AEd86iAH
Italia e Giappone: il design Mazda passa per il Bel Paese,19 marzo 2021,"La forma del tempo. È il titolo del docufilm che racconta la storia dell'avveniristica concept car MX-81 che porta con sé un forte legame con i designer italiani, in particolare Bertone e Giugiaro.

Oltre 60 anni di storia e contaminazione
La première de “La forma del tempo” ha evidenziato come i legami tra Italia e Giappone sul fronte automobilistico abbiano una storia lunga più di 60 anni, che genera frutti ancora oggi, tanto che in ogni nuovo modello del marchio Mazda c'è un po' di design italiano.Una storia che è prima di tutto relazioni tra le persone, accadute quasi per caso, o forse guidate dal destino, e che ha al centro la cura dell'oggetto e l'eccellenza nell'artigianato, dalla progettazione alla produzione, che accomunano due popoli all'apparenza così distanti.Il docufilm realizzato da Lungta Film ha infine sottolineato come lo spirito che ha portato alla creazione della Mx-81 (nel 1981), la sfida di creare e fornire nuovi valori senza essere limitati dalle convenzioni, sia lo stesso che anima la Mx-30.

Mx: la sigle delle sfide
Una sigla, Mx, è emblematica dei momenti in cui il marchio ha affrontato nuove sfide: dalla Mx-81 alla Mx-5 (la roadster più venduta al mondo) fino alla più recente Mx-30 che vuole sottolineare il cambio di passo verso l'elettrificazione, seppur sempre attenti a tutte le esigenze di mobilità. Questo modello, infatti, rappresenta il primo veicolo elettrico di serie della casa di Hiroshima, che mantiene le forme artigianali del design Kodo (tipiche del marchio), semplici ma funzionali ed eleganti che si ispirano al movimento energico e alle linee armoniche presenti in tutto ciò che ci circonda, così come al concetto di “Human Modern”, esplorando un indirizzo più espressivo del design",il sole 24 ore,https://www.ilsole24ore.com/art/italia-e-giappone-design-mazda-passa-il-bel-paese-ADWcdZRB
Start-up italiane a caccia di partner in Giappone,"10 ottobre 2019
","Startup e scaleup tecnologiche italiane si presentano a Tokyo alla ricerca di partner industriali o finanziari nipponici: alla quarta edizione dell’Italian Innovation Day ospitato dalla Japan external Trade Organization oltre 200 rappresentanti di società giapponesi hanno seguito con curiosità le presentazioni di 14 scale-up (di cui quattro «sponsorizzate» da Invitalia): Bettery, Hi Interiors, Iscleanair, Iuv, Loanxchain, Metaliquid, Mr.Doc, Netcityled, Nextome, OaCP, Omnidermal Biomedics, Plumestars, Poleecy, Tboxchain.

L’evento ha anche segnato la conclusione della tappa nel Sol Levante del primo Global Start-up Program che ha coinvolto otto giovanissime società tecnologiche (Scooterino, You to Italy, Priyatech, BioSpremi, Riolabs, Dilium, Biopic, Bagus), ospitate per tre mesi presso un incubatore giapponese, Edgeof: secondo il direttore dell’Ice di Tokyo Aristide Martellini, sono già stati firmati alcuni memorandum di intesa e una joint venture.

Negli ultimi anni si sono moltiplicati i casi di partnership italo-giapponesi nello sviluppo di promettenti progetti tecnologici. Ad esempio, Id Solutions è stata acquisita da Murata Manufacturing, mentre GiPStech ha avviato una profonda collaborazione con Ntt Data. Tra le partecipanti ai precedenti Investor Day, l’advisor nel settore tecnologico Emil Abirascid cita come esempi i casi di Enerbrain (sistemi per l’efficienza energetica), che ha deciso di sbarcare in Giappone in modo stabile, e di Teia Care (sistemi di ottimizzazione della gestione degli anziani nelle case di riposo) che ha ottenuto finanziamenti dall'investitore giapponese Fresco Capital.

«Grazie alla collaborazione tra Ambasciata, Mise e Invitalia, un numero record di start-up italiane può offrire qui l’immagine di un Paese all'avanguardia nella ricerca tecnologica, oltre a cercare opportunità di sviluppo del business», afferma l’ambasciatore Giorgio Starace. «Per il prossimo anno stiamo organizzando il primo Forum italo-giapponese delle Tecnologie, in collaborazione con l’università di Tokyo, che coinvolgerà sia università e centri di ricerca dei Due Paesi, sia promettenti realta' imprenditoriali in cerca di partnership».",il sole 24 ore,https://www.ilsole24ore.com/art/start-up-italiane-caccia-partner-giappone-AChtJWq
"Harukichi Shimoi, un ardito giapponese per D’Annunzio",06 aprile 2019,"Ritorna Harukichi Shimoi. Chi fu? Difficile rispondere con una breve biografia. Vissuto tra il 1883 e il 1954, è stato scrittore, poeta e traduttore, soprattutto si ricorda come un uomo d'azione. Agli inizi del ‘900 giunse in Italia desideroso di studiare Dante. E poco dopo insegnava giapponese all'Istituto Universitario Orientale di Napoli.

Durante la prima guerra mondiale si arruolò nell'esercito italiano, divenne un ardito, insegnò il karate ai suoi compagni d'arme. E siccome non si faceva mancare nulla, finì anche tra i legionari fiumani con D'Annunzio. Anzi, grazie al suo passaporto diplomatico tenne i contatti tra il poeta e Mussolini; nel 1920 fondava una rivista di letteratura giapponese e nel 1922 partecipò alla Marcia su Roma.

In seguito riuscì a organizzare e a progettare troppe altre cose, tra cui la costruzione di un tempio in Giappone per D'Annunzio (che ovviamente gradì moltissimo); di certo dopo la seconda guerra lo ritroviamo tra gli amici di Indro Montanelli. Gli fece, tra l'altro, da guida nel paese del Sol Levante.

Ecco un brano del ritratto che Indro, maestro di giornalismo, dedicò al suo sodale: “ Harukichi Shimoi è uno di quei giapponesi che gli altri giapponesi considerano di statura piccola. Tanto piccola che D'Annunzio, per abbracciarlo, dovette curvarsi (lui!) e, dopo essergli andato incontro gridando, con le braccia alzate: “Fratello!... Fratello mio!...” lo guardò, ci ripensò e aggiunse: “Sebbene non di sangue...”.

Tradusse poeti giapponesi in italiano e viceversa (Dante e D'Annunzio in particolare). Progettò, tra le mille cose, il raid aereo Roma-Tokyo, imparò il dialetto napoletano, a Fiume diede vita a una Fondazione per lo Yoga , fu tra i primi nel novembre 1918 a entrare a Trento con una coccarda tricolore, dedicò alle rovine di Pompei una delle sue opere poetiche più note.

Ora Guido Andrea Pautasso ha curato un libro di Harukichi Shimoi, “Un samurai a Fiume” (Oaks Editrice, pp. 304, euro 20). Le cento e venti pagine di prefazione costituiscono un esauriente ritratto dell'uomo d'azione e di cultura, oltre ovviamente un inventario di tutto quanto è riuscito a combinare (vi sono compresi anche i momenti politici). Il libro inoltre raccoglie numerosi documenti che consentono di conoscere meglio il piccolo grande Harukichi Shimoi.

Tra essi vi sono sue impressioni su guerra e letteratura, testimonianze tra le molte di D'Annunzio e di Filippo Tommaso Marinetti, proclami, aneddoti, messaggi, missive. Insomma, pagine che consentono di conoscere da vicino questo straordinario giapponese le cui simpatie per una parte politica non più gradita dopo la seconda guerra mondiale gli procurarono censure e silenzi. Di certo amò l'Italia. Come la poteva amare un uomo della sua generazione, partecipando a tutto quello che da noi capitava. Anche se era giapponese.",il sole 24 ore,https://www.ilsole24ore.com/art/harukichi-shimoi-ardito-giapponese-d-annunzio--ABuMbXkB
"Dai super-robot al Porco Rosso, uno dei capolavori di animazione del cinema giapponese",09 febbraio 2021,"Che nella sua lunga storia iniziata nel 1881, Seiko avesse instaurato uno strettissimo legame con la cultura giapponese è sempre stato evidente, manga e anime (fumetti e cartoni animati) compresi. Entrambi fanno parte di quella che in occidente verrebbe comunemente chiamata pop-culture e che nel paese del Sol Levante sono una vera e propria istituzione. Nel 2019 erano stati presentati dei modelli dedicati ai 40 anni di Gundam, un super robot famosissimo in patria e personaggio di culto nel resto del mondo, mentre più recente è stato il lancio di due orologi speciali della collezione Presage che, in questo caso, si sono ispirati a uno dei capolavori di animazione delcinema del Giappone realizzato dal celebre Studio Ghibli. Si tratta del film del 1992 Porco Rosso che è stato il campione di incassi assoluto di quell'anno nei cinema giapponesi (oltre 2,8 miliardi di yen, circa 23 milioni di euro), la cui trama racconta le avventure di un aviatore negli anni 20 del secolo scorso che, in seguito a un incidente, resta sfigurato tanto che il suo volto sembra quello di un maiale. La storia, che peraltro è ambientata nei cieli italiani, principalmente quelli sopra il Mar Adriatico, è un chiaro omaggio ai tempi eroici dell'aviazione, perfettamente rappresentata anche dal caratteristico Savoia-Marchetti S-21, l'idrovolante monoplano condotto dal protagonista, che i due segnatempo richiamano in alcuni dettagli estetici.

Il primo, in edizione limitata a 500 esemplari, è in acciaio con un diametro di 40 mm e ha un quadrante bianco con le indicazioni posizionate in modo tale da risultare immediatamente visibili e quindi da ricordare la plancia dell'aereo: l'indicazione della riserva di carica fino a 72 ore del movimento esclusivo R65 Spring Drive (che ha una precisione di ±1 secondo al giorno) è posizionata nella parte sinistra, tra le ore 7 e le ore 9, mentre il datario è a ore 3.

Sempre in acciaio, ma dalle misure leggermente superiori (42 mm di diametro) è il secondo modello che, invece, è un cronografo in 600 pezzi con uno dei movimenti a carica automatica tra i più evoluti che Seiko abbia realizzato in-house, l'8R48 con 45 ore di riserva di carica, con quadrante nero che mostra uno dei contatori che richiama il tricolore italiano. Un riferimento nei colori che ricorre in entrambi i Presage “Porco Rosso”. Venduti in uno special pack che presenta anche un secondo cinturino, entrambi i modelli hanno il quadrante in smalto creato dal maestro artigiano Mitsuru Yokosawa e dalla sua equipe in modo da dare all'orologio una patina retrò come se gli oggetti fossero degli anni Venti. Sopra si trova anche il simbolo “R”, lo stesso presente sulla coda del Savoia-Marchetti S-21: a ore 6 nella versione bianca, in quella nera è, invece, inserita nel contatore tricolore a ore 3. Inoltre, per tutti e due gli orologiil fondello è trasparente e il centro è personalizzato dalla figura del protagonista del film, mentre ai bordi si trova incisa una famosissima citazione tratta dal lungometraggio: “Un maiale che non vola è solo un maiale”.",il sole 24 ore,https://www.ilsole24ore.com/art/dai-super-robot-porco-rosso-dei-capolavori-animazione-cinema-giapponese-ADfP6oIB
"Come relazionarsi con i manager giapponesi, qualche consiglio utile",21 febbraio 2020,"Benvenuti nel paese più straordinario, unico e diverso da ogni altro al mondo. Benvenuti in Giappone. Il Giappone è una meraviglia di paese, con una cultura millenaria ma dall’aspetto ultra moderno, dove tutto è fatto pensando alla qualità e all’Omotenachi, dare il miglior servizio possibile. Ma attenzione: proprio per la sua unicità culturale la cultura manageriale è davvero diversa dalla nostra. E mentre americani, europei, cinesi e coreani sono “varianti” degli abitanti del nostro pianeta, io ho sempre considerato il Giappone quasi come se fosse Marte. Non è un caso che in molte multinazionali il Giappone non rientri a fare parte della organizzazione dell’Asia, ma venga trattato come una specie di mini continente a sé stante.

Le ragioni storiche di questa singolarità sono semplici, e risalgono al 1637 quando lo Shogun, infastidito dalla crescente influenza che il Cristianesimo portava nel paese, nonché dalle continue lotte di potere tra i Gesuiti Portoghesi ed i Dominicani Spagnoli, decise di chiudere completamente il Giappone al mondo esterno. Nessuno straniero poté più entrare, né alcun giapponese poté più uscirne e per più di duecento anni il Giappone rimase chiuso nel suo sistema feudale, completamente isolato dal mondo fino all’arrivo del commodoro americano Perry che nel 1854 impose la riapertura del paese a suon di cannonate.

Ma questa apertura al mondo alla fine dell’800 fu più che altro un gesto di realismo ed un disperato tentativo di assimilare il più velocemente possibile le moderne tecnologie occidentali per potere continuare a difendere la propria indipendenza militare ed economica ed in fondo mantenere l'unicità della propria cultura. Di fatto ci troviamo di fronte ad un paese rimasto feudale fino ad un secolo e mezzo fa, con una forte cultura mai contaminata da influenze esterne, ed un senso di dovere preservare questa cultura per assicurare la sopravvivenza del paese.

Si pensi ad esempio che ancora ad oggi il Giappone rimane totalmente chiuso all’immigrazione nonostante perda 300mila abitanti all’anno per semplice calo demografico, con enormi conseguenze in tutti i settori dei servizi.

1. Il “WA” - Armonia e primato della collettività sull’individuo.
Parola fondamentale nella cultura giapponese, il WA è anche componente di tantissime parole ed aggettivi come amicizia, riconciliazione, unisono, armonioso o pacifico. Ad esempio ogni imperatore sceglie una parola che contraddistingue il suo regno, e ben due degli ultimi tre ultimi imperatori hanno scelto parole che contengono WA. L’ultima scelta dal nuovo imperatore nel 2019 è Reiwa che sta a simboleggiare «armonia nella bellezza».

Il Giappone è indubbiamente il paese dell’armonia, dove tutto deve procedere e quantomeno sembrare armonioso e quindi attenzione a come ci comportiamo, in Giappone certe esternazioni temperamentali, ma anche mostrare disaccordo pubblicamente, non sono comportamenti accettabili.

2. Un Processo decisionale basato sul consenso.
Se l’armonia è tutto, il Giappone diventa una società fortemente collettiva, dove l’appartenenza ad un gruppo è al di sopra delle individualità, dove è raro che le persone cambino lavoro, ma anche e soprattutto dove le decisioni vengono sempre prese in modo collettivo e mai imposte. Il processo decisionale raramente avviene in riunione, dove in realtà semplicemente si sancisce l’accordo che è stato già discusso e trovato dietro le quinte.

Un piccolo esempio: il mio distributore giapponese, a ragione, definiva i Board meeting della nostra joint venture delle cerimonie anziché delle vere e proprie riunioni. E di fatto nel Board meeting non si discuteva nulla, tutto era già stato preparato, discusso e concordato prima. Le riunioni e le decisioni in Giappone sono un vero e proprio teatro Kabuki: ci sembra di vedere un’opera ma in realtà ne stiamo solo vedendo le ombre, e se vogliamo influenzare la rappresentazione dobbiamo andare a lavorare dietro le quinte.

Bisogna quindi lavorare ben prima del momento della decisione finale, interfacciandosi individualmente con i decision maker chiave ed avere il loro consenso in prima istanza. E una volta raggiunto il consenso in sede collettiva, sarà importantissimo non cambiare più la decisione, perché a questo punto tutta la squadra sarà impegnata al 100% sulla implementazione di una serie infinita di dettagli (ne vedremo il perché nel prossimo articolo).

Costruire solide relazioni è un requisito per lavorare in di tutti i paesi asiatici, ma in Giappone assume un’importanza essenziale. Qui il mio consiglio è di investire enormemente nella costruzione della fiducia approfittando di qualsiasi cena od occasione sociale. Mi ricordo ancora che quando presentai alla squadra il nuovo direttore generale della filiale giapponese, terminò il discorso inaugurale affermando che non vedeva l’ora di andare a bere saké con ciascuno dei suoi direttori. E nel corso degli anni successivi mi dimostrò che anche gli ostacoli apparentemente più insormontabili si possono superare con la semplice forza della costruzione delle relazioni personali.",il sole 24 ore,https://www.ilsole24ore.com/art/come-relazionarsi-i-manager-giapponesi-qualche-consiglio-utile-ACzeh2EB
"Sesso, bugie e tanto Murakami",17 SETTEMBRE 2021,"Cannes. ""Nei miei primi film, soprattutto documentari, mi affascinava giocare con la casualità delle immagini, per esempio facendo notare come talvolta due auto che procedono a velocità differenti si affiancano e percorrono un tratto di strada perfettamente affiancate l'una all'altra. Poi ha iniziato a intrigarmi l'idea di analizzare come il caso intervenga sulle nostre vite: le situazioni fortuite che interazioni causano tra le persone? Penso che un evento inatteso, un incontro accidentale permetta di uscire dalla routine e scoprire aspetti di sé sconosciuti, oppure di superare i propri limiti, un po' come quando gli attori incontrano un testo che scatena alcune emozioni e reazioni nei loro corpi"".

Il giapponese Ryûsuke Hamaguchi, 43 anni, descrive così il trait d'union tra i suoi due ultimi film che lo hanno reso uno dei registi più premiati ed amati dai critici festivalieri, ed ora sono visibili grazie a Tucker Film, casa di distribuzione nata in seno al Far East Film Festival di Udine: Il gioco del destino e della fantasia, uscito il 26 agosto, si è aggiudicato a Berlino l'Orso d'argento Gran premio della giuria, e Drive My Car, che arriverà al cinema il 23 settembre, ha vinto a Cannes - dove tutti lo davano favorito per la Palma d'oro - il premio per la miglior sceneggiatura.

Il primo intreccia tre storie apparentemente banali di vita quotidiana: una donna confessa a un'amica di aver appena conosciuto un uomo con cui ha una buona intesa, ma la seconda si ingelosisce quando scopre che si tratta del suo ex fidanzato e a risolvere l'impasse sarà un incontro fortuito; una ragazza viene convinta dall'amante, bocciato da un professore universitario,  a tendergli una trappola e tentare di sedurlo per screditarlo sui media, ma un incidente provocherà risvolti inattesi; due donne si incrociano per strada e sono convinte di essere ex compagne di scuola, passano qualche ora insieme, ma nonostante capiscano di essersi sbagliate, continuano a coltivare quella menzogna.

Che teatro
Il secondo film, più lineare, ispirato ai racconti Uomini senza donne di Haruki Murakami, è centrato su Kafuku, un attore e regista teatrale che scopre la moglie sceneggiatrice a letto con un attore più giovane. Prima che i due possano parlarne, lei muore, e lui tempo dopo, mentre sta preparando la messa in scena di Zio Vanja di Checov, assume nel cast proprio il rivale, forse con l'idea di vendicarsi. Mentre le prove proseguono, il regista racconta i propri tormenti alla autista che lo porta dall'hotel al teatro a bordo di un'iconica Saab 900 rossa.

""Ho iniziato a scrivere la sceneggiatura di Drive my car"", dice il regista ""senza chiedere l'autorizzazione a Murakami, e mi sono ispirato per il prologo e il personaggio della sceneggiatrice al suo altro racconto Scheherazade, in cui la protagonista inizia a raccontare una storia dopo un amplesso. Non avevo mai rappresentato la sessualità in un film, ma mi pareva interessante approfondirla, perché ci sono vari elementi che legano la sessualità alla narrazione: anche il racconto nasce dal desiderio di avvicinarsi all'altro e tenerlo per sé, inoltre entrambi sono atti inconsapevoli, che nascono cercando di accedere al proprio inconscio; infine l'estasi, sia nel sesso che alla fine di un racconto, permette di conoscere una parte di noi stessi che non conoscevamo ancora"".

Viva la solitudine
Per il punto di arrivo del viaggio di Kafuku, Hamaguchi spiega di avere invece attinto al racconto intitolato Kino. ""Siccome volevo rappresentare al meglio lo spirito dello scrittore, ho pensato alla struttura di un altro suo romanzo, La fine del mondo e il paese delle meraviglie, in cui due mondi paralleli si alternano senza incontrarsi, ma sono uno la metafora dell'altro. Per questo ho alternato la vicenda di Kafuku alla messa in scena di Zio Vanja, che peraltro è citato da Murakami, e di cui mi interessava il messaggio di speranza del finale"".

A differenza di certi maestri del cinema, che guardano i personaggi dall'alto in basso, Hamaguchi è capace di una rara dote di osservazione in grado di far percepire, a chi ha pazienza e capacità di ascolto, i palpiti dei suoi protagonisti, innescando negli spettatori un impareggiabile grado di empatia, in particolare per i personaggi femminili. ""Per realizzare il mio primo film, Happy Hour, ho organizzato un workshop di recitazione, in cui ho cercato di comprendere la situazione di vita delle aspiranti attrici ed estrarre da loro emozioni che già possedevano.

Sicuramente le donne in Giappone vivono con fatica il fatto di non poter decidere della propria vita, ma il mio intento non è rappresentare uno spaccato sociale del mio Paese, come viene detto quando presento i miei film all'estero, ma descrivere l'interiorità di queste persone. In generale mi interessa raccontare la difficoltà di comprendere gli altri e da questo punto di vista il tema della solitudine è importante perché genera il cambiamento e le dinamiche che portano le persone a incontrarsi e poi a separarsi. In qualche modo mi ispiro allo sguardo di Éric Rohmer, che amo molto, oltre che al cinema di Howard Hawks, che mi ha aiutato a coniugare il formalismo con la rappresentazione delle emozioni"".

Il lavoro del tempo
A trasformare il semplice spettatore in testimone dell'esistenza di questi personaggi è anche la costruzione temporale, che Hamaguchi utilizza per farci vedere le conseguenze e i risvolti dell'incontro tra volontà e caso, tornando a inquadrarli, trasformati dalla vita, anche a distanza di anni.

""Amo descrivere il cambiamento"", spiega il regista ""per cui spesso fotografo una situazione iniziale e poi racconto come si sono modificate le cose a distanza di tempo. Ammetto di avere subito un'enorme influenza in questo senso da John Cassavetes: nei suoi film si vedono due generi di tempo, uno condensato in un fatto singolo che ha un inizio, un climax e poi si conclude, e un altro in cui, come ad esempio nel film Una moglie, dopo aver descritto un fatto, lascia trascorrere del tempo e fa vedere il cambiamento avvenuto. Il tempo dei fatti e quello della vita permettono al pubblico di comprendere i personaggi e al regista di concentrarsi non tanto sulla narrazione ma sulla vita"".",la repubblica,https://www.repubblica.it/venerdi/2021/09/17/news/drive_my_car_film_ryusuke_hamaguchi_intervista_cannes_miglior_sceneggiatura_haruki_murakami_giappone_cinema-317635181/?ref=search
Il lusso della bellezza giapponese firmata Decorté scommette sull’Italia,10 maggio 2019,"«L’Italia è un mercato molto importante per il nostro marchio: ha segnato il nostro ingresso in Europa nel 2012 e dandoci l’opportunità di espanderci a livello internazionale in seguito». Così Kazutoshi Kobayashi, presidente del gruppo Kosé cui fa capo il marchio di cosmetica di lusso giapponese Decorté racconta le strategie di sviluppo del brand a partire proprio dal nostro Paese.

«Credo sia fondamentale per una marca globale come la nostra - aggiunge - sostenere la sua presenza non solo in Asia, ma a anche in Europa e Nord America. In particolare, per puntare sul posizionamento lusso credo sia essenziale spingere sul mercato europeo, Italia in primis, dove molti consumatori sono interessati a prodotti di fascia alta, soprattutto se di marchi che hanno una storia e una cultura ben precise alle spalle. Ci sono inoltre molti brand guidati da famiglie che hanno trasmesso i loro valori tradizionali e artigianali. E questo è in linea con Decorté e con la filosofia del nostro fondatore di offrire la qualità migliore e i servizi più all’avanguardia per creare prodotti di vero lusso».

E proprio per l’Italia ci sono progetti di sviluppo importanti. «Abbiamo iniziato con Mazzolari nel 2012 - continua il presidente - e adesso siamo distribuiti nelle profumerie migliori di Milano per clienti particolarmente attenti alla cosmetica che cercano prodotti raffinati. Con un obiettivo: ampliare la gamma delle nostre proposte con cosmetici per la cura del corpo che si aggiungono allo skincare per offrire una soluzione completa di bellezza».",il sole 24 ore,https://www.ilsole24ore.com/art/il-lusso-bellezza-giapponese-firmata-decorte-scommette-sull-italia-AC2Iyr
"Karate, Mondiali: storico oro nel kumite maschile per l'Italia, di bronzo le azzurre",21 NOVEMBRE 2021,"Un oro che entra di diritto nella storia dello sport italiano. I ragazzi della squadra maschile di kumite, infatti, si sono laureati campioni del mondo nella rassegna iridata di karate in corso a Dubai. Poche ore prima, anche la squadra femminile aveva disputato la finale per il terzo posto portando a casa il bronzo. Nella mattinata, poi, anche Mattia Allesina, nel para-karate, ha conquistato una splendida medaglia d'argento.

Netta vittoria sulla Serbia
È un'Italia a forza 10, dunque, quella del karate e del para-karate di questi Campionati Mondiali WKF 2021. La delegazione azzurra tornerà domani in Italia con un ricchissimo bottino di dieci medaglie, tra cui 5 bronzi, 4 argenti e 1 oro. Una Nazionale incredibile, il cui fiore all'occhiello è stata proprio la squadra maschile di kumite, composta da Gianluca De Vivo, Daniele De Vivo, Luca Maresca, Amhed El Sharaby, Lorenzo Pietromarchi e Michele Martina. La finale conto la Serbia è finita 3-0. La seconda finale per l'oro mai disputata nel kumite a squadre e la prima ad essere vinta.

Kumite femminile di bronzo
Poco prima, la squadra femminile di kumite, composta da Lorena Busà, Alessandra Mangiacapra, Silvia Semeraro e Clio Ferracuti, aveva battuto il Giappone per 2-1 in una complicata finalina per il bronzo. La giornata si era aperta con l'argento nel para-karate di Mattia Allesina che, dopo esser arrivato primo nel suo girone eliminatorio, in finale si è arreso all'egiziano Amhed Elbeltagy.",la repubblica,https://www.repubblica.it/sport/vari/2021/11/21/news/karate_mondiali_storico_oro_nel_kumite_maschile_per_l_italia_di_bronzo_le_azzurre-327288647/?ref=search
"Bottaro prima medaglia della storia nel karate: ""Ho iniziato per difendermi""",05 AGOSTO 2021,"""Io piango, ogni volta per l'emozione. Noi del karate nemmeno immaginavamo tutto questo, invece siamo alle Olimpiadi. Da piccola non potevo sognare di diventare campionessa olimpica, perché ai Giochi non eravamo ammessi, quindi sognavo l'oro ai Mondiali"". È una donna minuta, con occhi fiammeggianti, a fare la storia nel tempio del Nippon Budokan: prima italiana a gareggiare nel karate al debutto olimpico, e prima medaglia dopo aver vinto la finale per il bronzo contro l'americana Sakura Kokumai. Genovese, trentatré anni, l'atleta delle Fiamme Oro è una specialista del kata, parola che esprime il concetto di ""forma"" e si combatte contro un avversario immaginario con gesti plastici o ad altissima velocità.

Come nasce la sua storia che arriva fino a Tokyo?
""C'era una palestra sotto casa, e a papà e mamma piaceva l'idea di far fare karate a me e a mia sorella Valeria, con l'idea di potersi difendere un domani. Per un genitore che ha due figlie femmine sapere che si possano difendere è una cosa bella. Così sono entrata in palestra, poi mi sono subito innamorata, e da lì non ho più smesso: avevo sei anni"".
Quando il karate è diventato qualcosa di più consistente?
""A dieci anni ho incontrato il maestro Claudio Albertini che mi ha cresciuto fino a quando ne avevo ventisei, nella palestra di Quinto a Nervi. Poi sono entrata nella Fiamme Oro""

Quando ha capito che poteva diventare la sua vita?
""Le prospettive di lavoro non erano grandissime, entrare in un gruppo sportivo era difficile per una disciplina non olimpica. Io lo facevo perché mi piaceva, vincevo e le cose sono venute spontaneamente, non c'è stato niente di ossessivo. Nel frattempo mi sono laureata"".

In che cosa?
""Scienze motorie a Genova, partecipando come una studentessa normale, non come atleta, ma con l'obbligo di frequenza, sessioni rinviate perché ero impegnata con le gare in giro per il mondo. Ci ho messo cinque anni per la triennale perché non c'ero mai. Una bella soddisfazione, oggi ci sono tutte queste lauree telematiche che fai da casa, invece io l'ho vissuta proprio bene"".

Ha vinto un bronzo mondiale e un europeo, quale è il suo punto di forza?
""Sono geneticamente - mi hanno sempre detto - dotata di fibre bianche, esplosive, quindi sono molto veloce. Essendo bassa, dal baricentro basso, riesco a eseguire tutte le tecniche in maniera rapida. La velocità, quindi, poi l'espressività. A ogni gesto devi dare un significato, e io penso che negli anni sono  riuscita a portare non un esercizio fisico, ma qualcosa di più"".

Quanto conta saper recitare nel kata?
""Noi eseguiamo delle forme con cui dimostriamo all'arbitro che stiamo combattendo, anche se contro il vuoto. A volte ci sono atleti meno tecnici che prevalgono perché riescono a comunicare di più. Quindi io mi affido a visualizzazione, tecniche mentali, per mettere in scena me stessa. Poi, certo, conta la discrezione arbitrale, di sette giudici che danno punteggi come nel pattinaggio artistico"".

Quanto pesa l'assenza del pubblico giapponese per il karate?
""Si sente lo stesso che siamo al Budokan, che siamo in Giappone, a casa loro, però è tutto da decidere. Per una medaglia si deve fare sempre molto di più del necessario: bisogna straconvincere per convincere"".",la repubblica,https://www.repubblica.it/dossier/sport/olimpiadi-tokyo-2020/2021/08/05/news/tokyo_2020_l_italia_debutta_nel_karate_con_bottaro_ho_iniziato_per_difendermi_piango_pensando_di_essere_qui_-312988683/?ref=search
La specialità giapponese che ha conquistato l'Italia,18 giugno 2022,"IL TRADIZIONALE PIATTO ORIENTALE NASCE COME METODO DI CONSERVAZIONE DEL PESCE FRESCO

Un piatto approdato sulle nostre tavole un po' a sorpresa qualche anno fa, ma che in pochissimo tempo è stato in grado di conquistare il cuore di molti italiani. Parliamo del sushi, fiore all'occhiello della cucina giapponese, a base di riso, pesce crudo, cotto o marinato, ma anche carne, verdure e alghe.

LO SVILUPPO

Le origini di questo particolare tipo di cibo sono ancora molto incerte. Quello che si sa è che il sushi nacque intorno al IV secolo come metodo di conservazione del pesce fresco. Questo veniva infatti eviscerato e conservato arrotolato nel riso fermentato, che permetteva agli ingredienti di conservarsi più a lungo durante le fasi di trasporto e dello stoccaggio. La curiosità interessante è che inizialmente il riso veniva eliminato, e si era soliti consumare soltanto il pesce. Con il tempo il processo di fermentazione si è abbreviato sempre di più, fino ad arrivare alla pratica di mangiare il pesce crudo e accompagnato dal riso, non più fermentato ma bollito. Le origini a livello geografico sono ancora oggi molto contese: i giapponesi assicurano che la sua nascita è avvenuta nella città di Nara, ma l'idea è rivendicata anche dai vicini cinesi e dai coreani, che ritengono che il kimbap, versione locale del piatto, sia in realtà un antenato del moderno sushi. L'approdo in Occidente sembra invece risalire al 1953 quando, secondo quanto racconta il Milwaukee Journal, il principe Akihito lo offrì ad alcuni ufficiali americani in occasione di un pranzo nell'ambasciata giapponese di Washington.

I nipponici assicurano che la nascita è avvenuta a Nara, ma coreani e cinesi non sono concordi

INIZIALMENTE IL RISO VENIVA ELIMINATO E SI CONSUMAVA SOLO IL PESCE",la repubblica,https://ricerca.repubblica.it/repubblica/archivio/repubblica/2022/06/18/la-specialita-giapponese-che-ha-conquistato-litaliaNapoli16.html?ref=search
"Amitrano: “Ordinati ed educati, ma tra i giapponesi c’è malessere”",09 LUGLIO 2022,"""L'assassino di Shinzo Abe è probabilmente un folle che ha agito per motivi personali. Ma il suo atto potrebbe non essere estraneo ai profondi malesseri sociali che attraversano il Giappone. Un Paese pacifico, ordinato e ben educato, dove tutto funziona ma sotto la cui superficie si annidano inquietudini e talvolta violenza"". Giorgio Amitrano, 64 anni, già direttore dell'Istituto Italiano di cultura a Tokyo, è il professore di Letteratura giapponese all'Istituto Orientale di Napoli che ha tradotto le opere di grandi autori nipponici come Kawabata, Murakami e Yoshimoto.

Nel 1936 un docente universitario fu ucciso per aver dubitato della divinità dell'imperatore Hirohito, e il New York Times scrisse: ""In Giappone l'assassinio politico è considerato una forma accettabile di protesta, parallela al suicidio rituale"". È ancora vero?
""Assolutamente no. Oggi in Giappone qualsiasi tipo di assassinio è considerato culturalmente inaccettabile. E questo vale anche per gli avversari politici di Abe. È però vero che gli attacchi a personalità del mondo politico ne hanno segnato la Storia. Ho trascorso 10 anni in Giappone e non ho mai assistito ad episodi di criminalità, ma esiste un malessere sotterraneo che può sfociare in violenza"".


Ce ne parli.
""L'ordine e la disciplina che caratterizzano il Giappone sono basati sul sacrificio di tanti che piegano le loro vite al rigido sistema pur di farlo funzionare. Si ha la tentazione di crederlo un Paese perfetto: invece, ad esempio, regna una gran solitudine che porta a fenomeni inquietanti come quello degli ""Hikikomori"", persone che si rinchiudono in casa. O a quello degli ""Johatsusha"", gli ""evaporati"". Gente che sparisce perché non regge al peso di fallimenti esistenziali"".

Alcuni dicono che l'attentatore potrebbe provenire da ambienti restii alla occidentalizzazione del Giappone, nostalgici di un utopico passato.
""Una lettura che non mi convince. Abe era un politico conservatore. Capace di avere ottimi rapporti coi leader occidentali ma allo stesso tempo strenuo fautore di posizioni nazionalistiche. Ma sappiamo ancora troppo poco. Del gruppo religioso citato dall'attentatore non è stato ancora fatto ufficialmente il nome. Un riserbo che colpisce. E se pure quell'uomo è uno squilibrato, ha certo intercettato la particolare delicatezza del momento: prima delle elezioni e alla vigilia del G20 ""asiatico"" in Indonesia"".

La morte violenta di Abe peserà sul voto di oggi?
""Tutti i miei amici giapponesi lo credono. Sull'onda dell'emozione il partito liberaldemocratico potrebbe prendere più voti. D'altronde si basa su un sistema di amicizia e parentele ataviche, prospera da anni e ha un establishment solido. Certo, non gode del pieno sostegno dell'opinione pubblica, ma manca una vera alternativa politica e pure in assenza di Abe procederà senza svolte o cedimenti"".

Qual è l'eredità dell'ex premier?
""La sua morte potrebbe dare nuovo impulso all'aumento delle spese militari e al rafforzamento delle Forze di autodifesa da Abe già tentati. Devoti all'idea di essere nazione pacifista, fino a poco tempo fa i giapponesi si erano mostrati contrari al nucleare e all'incremento degli armamenti. Ma questo episodio, insieme alla rinnovata minaccia di Corea del Nord e Cina, potrebbe fargli cambiare idea"".",la repubblica,https://www.repubblica.it/esteri/2022/07/09/news/amitrano_ordinati_ed_educati_ma_tra_i_giapponesi_ce_malessere-357249960/?ref=search
"Hamaguchi, gli Oscar? Sorpreso abbiano scelto mio film",06 marzo 2022,"Quattro nomination agli Oscar, quella per il miglior film internazionale, dov'è in gara anche E' stata la mano di Dio di Paolo Sorrentino, ma anche come miglior film (è la prima opera giapponese ad essere nominata in questa categoria), migliore regia, e per la sceneggiatura non originale, segnano il culmine di una stagione trionfale, per Drive my car di Ryusuke Hamaguchi.

""Mi rendo conto che le candidature agli Academy siano un risultato storico - spiega il cineasta nel panel in streaming organizzato da Deadline, per 'Contenders', la serie di incontri su vari titoli in lizza per gli Oscar -.

Sono sorpreso ma anche molto felice che abbiano scelto il mio lavoro. Poi l'idea di andare alla cerimonia è entusiasmante"". Il film, distribuito in Italia da Tucker Film, è l'adattamento dell'omonimo racconto scritto da Haruki Murakami e pubblicato nella raccolta Uomini senza donne (edita in Italia da Einaudi). Dopo il debutto al Festival di Cannes 2021 dove ha vinto il premio della sceneggiatura, Drive my car ha conquistato negli ultimi mesi, fra gli altri, il Golden Globe come miglior film non in lingua inglese, il Gotham Award e oltre 40 riconoscimenti delle associazioni di critici Usa e internazionali, dal New York City Circle all'Alliance of Women Film Journalists. Protagonista della storia è Kafuku (Nishijima Hidetoshi, ospite del panel insieme al regista, ndr), un attore e regista teatrale che, mentre cerca di superare la perdita della moglie Oto, accetta di dirigere una messa in scena di Zio Vanja di Cechov per un festival a Hiroshima. Lì conosce Misaki (Miura Toko), giovane donna silenziosa incaricata di fargli da autista e di guidare la sua macchina. Tra loro, viaggio dopo viaggio, superate le reciproche riluttanze, affiorano segreti e confidenze. ""Ho lavorato molto per rendere il mondo di Haruki Murakami in una forma cinematografica - spiega Ryusuke Hamaguchi -. Tutti noi nella vita di tutti i giorni ci ritroviamo a volte a non comprenderci reciprocamente. Scoprire il vero significato dietro le parole che ci diciamo è un'esperienza che può portare sia felicita che tristezza. E' ciò che volevo rappresentare attraverso questi personaggi, dando alla fine anche uno spiraglio di speranza"". Per Nishijima Hidetoshi ""uno dei più grandi talenti di Ryusuke Hamaguchi è la capacità di far risuonare i classici, come fa qui con Cechov e Murakami, nel mondo contemporaneo. Grazie anche al suo lavoro con gli attori riempie quelle parole di vita, le rende fisiche. Il percorso insieme per riuscirsi è stato difficile ma pieno di gioia"". Tra le difficoltà maggiori aver girato gran parte del film nell'auto, con il regista che dirigeva dal bagagliaio: ""Era importante per me che realizzassimo le scene con l'auto in movimento - spiega sorridendo il cineasta - per far vedere il paesaggio che cambiava e io volevo mantenere un costante contatto con gli attori... mettermi nel bagagliaio era il modo migliore per riuscirci"".",ANSA,https://www.ansa.it/sito/notizie/cultura/cinema/2022/03/06/hamaguchi-gli-oscar-sorpreso-abbiano-scelto-mio-film_87b76cbd-4a2d-48c5-a6b5-5915723b0981.html
Giapponese 'Drive My Car' miglior film 2021 per critici Toronto,17 gennaio 2022," L'associazione dei critici di Toronto ha scelto ""Drive My Car"" del giapponese Ryusuke Hamaguchi come miglior film del 2021.

Tratto da un racconto di Haruki Murakami, il film ha vinto anche come miglior film internazionale e migliore sceneggiatura.

""Drive My Car"" è uno dei titoli in corsa per gli Oscar del 27 marzo e attualmente nella shortlist dei migliori film stranieri con ""E' stata la mano di Dio di Paolo Sorrentino"". Le nomination per gli Academy Awards sono in programma l'8 febbraio. Jane Campion è stata scelta come migliore regista per ""Il Potere del Cane"". Olivia Colman ha vinto come migliore attrice in ""La figlia perduta"" di Maggie Gyllenhaal adattato dal romanzo di Elena Ferrante, mentre la sua alter ego più giovane, Jessie Buckley, è stata scelta come miglior attrice non protagonista.
    Premi sono andati anche a Denzel Washington, star di ""La Tragedia di Macbeth"" di Joel Coen, e a Bradley Cooper come miglior attore non protagonista in ""Licorice Pizza"" di P.T.",ANSA,https://www.ansa.it/sito/notizie/cultura/cinema/2022/01/17/giapponese-drive-my-car-miglior-film-2021-per-critici-toronto_5d592c40-b279-4ff4-a50b-20192560598d.html
"NON SOLO KIMONO', OGGI IL GIAPPONISMO È POP",11 aprile 2022,"""Nonostante ancora oggi l'abbigliamento giapponese venga identificato perlopiù con il kimono, in realtà non è stato solo il kimono a influenzare la moda italiana. Infatti anche la moda giapponese contemporanea - sia quella prodotta dai fashion designer d'avanguardia, sia quella proposta dalle subculture giovanili - è stata ed è tuttora fonte di ispirazione per le case di moda italiane"". Lo scrive Laura Dimitrio in Non solo Kimono - Come il Giappone ha rivoluzionato la moda italiana, volume edito da Skira.

Quando si considera l'abbigliamento giapponese, il pensiero - considera la docente e studiosa di storia della moda - corre subito al kimono, che ha riscosso uno straordinario successo in Europa e in Italia fin dal tardo Ottocento. Da allora il suo taglio e i suoi motivi decorativi - spiega il bel volume - sono diventati fonte di ispirazione per gli stilisti, desiderosi di proporre abiti con forme e decorazioni sconosciute alla tradizione sartoriale occidentale.

Ma il kimono non è stato l'unico aspetto della moda nipponica a rivoluzionare lo stile italiano. A partire dagli anni Settanta, i fashion designer giapponesi d'avanguardia (Kenzo Takada, Issey Miyake, Yohji Yamamoto e Rei Kawakubo) con i loro abiti asimmetrici hanno sovvertito i tradizionali canoni estetici e sono diventati un punto di riferimento anche in Italia per i creatori di moda più anticonformisti. Tra la fine del Novecento e l'inizio del nuovo millennio, poi, si sono diffuse in Italia le subculture giapponesi, dalla moda kawaii ai cosplayer fino alle Lolita.

Questo 'pop-giapponismo' è una fase dell'interesse per le influenze orientali che ""si distingue dalle due precedenti per il coinvolgimento dei giovani, che si accostano alla cultura nipponica con una naturalezza ignota alle generazioni passate e per il fatto che si basa sulla ""Japanese contemporary pop culture"", che comprende i manga, gli anime e i videogame, ma anche il cibo, dal sushi al sashimi"".

Il volume dimostra tutto ciò con un ricco apparato iconografico: immagini tratte da riviste di moda, fotografie e bozzetti provenienti dagli archivi dei musei e dei brand. A suggello, una prefazione firmata da Akiko Fukai, direttrice e Curator Emeritus del Kyoto Costume Institute, massima esperta del giapponismo nella moda.",ANSA,https://www.ansa.it/canale_lifestyle/notizie/moda/2022/04/11/non-solo-kimono-oggi-giapponismo-e-pop_35204ca4-4168-4ddc-9f48-c8cbf218d35a.html
"""Manga Heroes"" così il fumetto incontra il Mito in una mostra",28 agosto 2022,"«Miti greci e romani sono al centro della mia produzione di manga. Per questo mi emoziona passeggiare per le strade di città come Roma o Napoli, ancora cariche di tante suggestioni. Al Museo Archeologico, per esempio, ho visto un guerriero greco in armatura che potrebbe fungere da modello per uno dei miei robot » . Parole di Go Nagai, mangaka giapponese famoso per aver creato icone come Mazinga Z e Goldrake e che nel 2007 così si esprimeva nel corso di una conferenza al Comicon. Un legame, quello tra fumetti e animazione del Sol Levante e cultura classica che risalta con potente evidenza proprio nella saga de "" Il Grande Mazinga"", in cui il mecha pilotato dal giovane Tetsuya Tsurugi deve affrontare la minaccia dei Mikenes, ovvero l'antico popolo dei micenei costretto a rifugiarsi per millenni nelle viscere della Terra dopo essere sfuggito a un immane cataclisma e intenzionato, grazie a un'oscura tecnologia in grado di generare mostruosi cyborg, a conquistare il mondo. Assai più di recente, interesse di pubblico e plausi della critica ha riscosso la commedia, sospesa tra verità storica e fantasy, Thermae Romae, manga di Mari Yamazaki – divenuto poi un popolare anime disponibile su Netflix – in cui Lucio Modesto, progettista di siti termali nella Roma di Adriano, si ritrova catturato da un buco spaziotemporale che lo trasporta nel moderno Giappone. Qui assimilerà le tecniche più innovative adottate nei bagni pubblici delle isole nipponiche diventando un facoltoso imprenditore nella Roma imperiale.

Il complesso rapporto esistente tra le dinamiche dell'intrattenimento di massa giapponesi e un immaginario italiano sospeso tra inestimabile eredità storico-artistica e contaminazioni culturali non di rado problematiche è al centro di ""Manga Heroes: Gli eroi e i miti alle pendici del Vulcano"", mostra che il Museo Archeologico, in collaborazione con l'organizzazione del Comicon e Edizioni BD/ J- Pop, ha allestito nella Sala del Plastico di Pompei impiegando una ricca varietà di materiali – riproduzioni fine arts di tavole a fumetti, animation cels, schizzi preparatori, manifesti, dischi, giocattoli d'epoca, props in scala 1:1 di oggetti, strumenti e armi impiegati dai personaggi più famosi – resi disponibili da numerosi collezionisti e inseriti in un progetto itinerante. L'esposizione, che si è avvalsa della supervisione e della consulenza di Jacopo Costa Buranelli e Fabrizio Modina, sarà ancora visitabile fino al 19 settembre. Ne è derivato un imponente catalogo di quasi 300 pagine, curato da Comicon Edizioni, che rappresenta un inno a un modernariato rutilante e colorato, per nulla avulso dalle pulsioni della contemporaneità, visto il successo che manga e anime continuano oggi ad avere, in modalità ancora più pervasive rispetto a quanto accaduto tra la fine degli anni Settanta e l'ultimo decennio del secolo scorso, quando perlomeno due generazioni, prima di telespettatori e dopo di lettori, subirono la rivoluzionaria fascinazione narrativa ed estetica di serie come Capitan Harlock, Dragon Ball e I Cavalieri dello Zodiaco. ""Manga Heroes"" dedica, però, uno spazio consistente anche a un altro genere, quello tokusatsu, ovvero al cinema e alle serie tv non d'animazione, ma basati su effetti speciali e attori in carne e ossa: basta pensare alla saga di Godzilla o Ultraman e Megaloman. Ma qual è il leit motiv che ha consentito a ""Manga Heroes"" di agganciarsi a Obvia ( Out of Boundaries Viral Art Dissemination), progetto transmediale del Mann, curato dalla professoressa Daniela Savy, grazie al quale negli scorsi anni il polo museale napoletano ha accolto personali di Moebius e Hugo Pratt? « Tante civiltà del Giappone che si sono succedute hanno mostrato nei confronti dei vulcani la stessa ammirazione e paura del mondo occidentale » , è la risposta di Paolo Giulierini, direttore del Museo Archeologico, che in questo modo pone l'accento sulla scelta non casuale della Sala del Plastico di Pompei per l'allestimento della mostra. « Attorno al monte Fuji e alla baia di Suruga si svolgono le vicende di Mazinga Z e del Grande Mazinga. In Jeeg, Robot d'Acciaio, la perfida regina Himika col popolo Yamatai si nasconde nelle viscere della terra. Se affrontiamo il pericolo che si annida dentro la grande montagna, il monte Fuji così come il Vesuvio, a prescindere dalla lingua che parliamo e portandoci dietro i protettori da ogni latitudine, saremo più forti e addirittura più umani. Mai come ora dobbiamo esserlo».",la repubblica,https://ricerca.repubblica.it/repubblica/archivio/repubblica/2022/08/28/manga-heroes-cosi-il-fumetto-incontra-il-mito-in-una-mostraNapoli15.html?ref=search
Che riscoperta il Giappone on the road,03 GENNAIO 2021,"Per quelli che salirebbero sul primo aereo e andrebbero ovunque, per chi sta progettando viaggi che spera di potere fare al più presto, arriva per la prima volta in Italia un classico della letteratura on the road, Sata (Vallardi) di Alan Booth. Scrittore inglese emigrato in Giappone, esperto di cultura nipponica, scomparso nel 1993, Booth ha attraversato il Paese del Sol Levante a piedi alla fine degli anni Settanta, prendendo appunti su un diario e, vocali, con un registratore, e raccontando poi la sua esperienza in quello che sarebbe diventato il suo longseller. Una “Tendenza Giappone” dell’editoria italiana – dai big, Murakami Haruki (Einaudi) e Banana Yoshimoto (Feltrinelli), alle voci nuove come Mieko Kawakami (e/o) – che si arricchisce di una nuova opera: frutto di un cammino, durato centoventotto giorni, dal nord del Giappone, Soya, all’estremità meridionale, Sata.


Se le frontiere giapponesi sono chiuse a causa del Covid, i confini della letteratura sono sempre aperti e i libri permettono di viaggiare con la mente, in questo caso scoprendo, insieme all’autore, il lato nascosto di un Paese affascinante, segnato dalla Storia, che, anche negli anni in cui il libro fu scritto, era un mix di modernità e tradizione. «Questo libro descrive le strade che collegano le due estremità del Giappone e quello che vidi, udii e feci mentre le percorrevo» aveva dichiarato Booth, a proposito di Sata, e il risultato è all’altezza delle aspettative. Un volume ancora attuale perché il desiderio di conoscere il pianeta, le riflessioni sul proprio posto nel mondo e certe sensazioni non cambiano: il primo sorso di birra dopo una lunga giornata, un bagno cado dopo avere camminato sotto la pioggia, la bontà di una cena a base di sottaceti, come avviene al nostro, se non c’è nient’altro da mangiare, e il piacere di viaggiare in solitaria, tanto che una delle giornate peggiori, per lo scrittore, è quando un amico lo raggiunge pensando di fargli una bella sorpresa.

Tremilatrecento chilometri a piedi, arrotondati per difetto, come direbbe Booth, ricchi di paesaggi, d’itinerari da copiare, anche solo in parte, e di curiosità: dalle persone anziane che gli davano, a volte, indicazioni sbagliate ai bambini che lo inseguivano, attratti dallo “straniero”, e ai tanti che lo chiamavano “Alain Delon”; dal “problema” di avere un accento inglese in Giappone – «Sei americano?» gli chiedevano tutti – alla furia degli automobilisti che facevano delle scenate quando il nostro rifiutava un passaggio, avendo deciso di compiere il suo percorso solamente sulle sue gambe. “La prima settimana i piedi mi avevano ucciso, e le vesciche mi avevano tormentato ogni sera. Durante la seconda, lo stinco sinistro si era gonfiato ed era diventato giallo, ma il gonfiore era passato nel giro di qualche giorno e mi ero ricordato che, dopotutto, i canarini sono sempre di quel colore. Ogni tanto avvertivo ancora fitte lancinanti alle dita del piede destro, che mi svegliavano durante la notte. Per il resto del viaggio avrei fatto fatica a camminare per i primi dieci minuti di ogni mattina, zoppicando avanti e indietro nei corridoi dei minshuku finche? i piedi non si scioglievano ed ero in grado di indossare gli scarponi” leggiamo in un pagina di Sata.


“Non sto solo camminando, ma parlo con tutte le diverse persone che incontro” scrive nel finale Booth. Tra gli incontri più interessanti spicca quello con un uomo che si faceva chiamare Sammy perché assomigliava a Sammy Davis Jr. nella pubblicità di un whisky: “Era di carnagione scura per un giapponese, portava la barba corta e ispida e da ragazzo si era rotto il naso, che era piegato come il becco di un pappagallo e dava alla sua voce un tono acuto e chiuso. Questo, insieme alla sua naturale blesità, rendeva difficile capire ciò che diceva, ma, come ogni altra sua caratteristica, aveva l’unico risultato di definirlo e renderlo più affascinante. Sammy fu una delle persone più gradevoli che incontrai durante il viaggio, e l’unico altro camminatore ad avere intrapreso un’impresa simile alla mia. Stava tornando dall’università di Sapporo, dove era al terzo anno di Scienze agrarie, a Ibaraki, il suo luogo di provenienza… Disse di voler scrivere un libro sul suo cammino, in cui avrebbe elencato tutte le automobili che si erano fermate per offrirgli un passaggio”.

Notevole anche lo scambio con una ragazza che, avvistato il camminatore da casa sua, scende in strada per farsi firmare il suo diario. Divertente il consiglio zen che l’autore ricorda quando racconta la sua visita a un tempio: “Pensate a non pensare. Come si pensa a non pensare? Non pensando”. Commoventi le pagine sulla vera meta di questo pellegrinaggio laico: Hiroshima, con i ricordi della bomba atomica rievocati dalle persone del posto e il Parco della Pace, che si trova nel luogo dell’esplosione, con un museo al suo interno.
“A Hiroshima mi sono chiesto quale fosse il senso del tutto” sempre nelle parole dello scrittore, tratte da questo volume. Nove chili e tre unghie dei piedi dopo, Booth ritrova se stesso e cerca di sentirsi giapponese al cento per cento, pur ammettendo che il Giappone non si può mai capire del tutto, venendo da fuori. A noi trasmette la sua energia, la sua visionarietà. Prendiamo uno zaino e partiamo, quando sarà possibile farlo.",la repubblica,https://www.repubblica.it/cultura/2021/01/03/news/che_riscoperta_l_on_the_road_giapponese_di_alan_booth-280952603/?ref=search
"Addio a Kazuki Takahashi, l'inventore del gioco Yu-Gi-Oh! muore annegato",07 LUGLIO 2022,"È stato ritrovato morto il fumettista e creatore di manga e anime giapponese Kazuki Takahashi. Inventore del gioco Yu-Gi-Oh!, particolarmente popolare negli anni Novanta e nei primi anni Duemila, aveva 60 anni. Era andato a fare snorkeling al largo di Nago, una delle città dell'arcipelago di Okinawa.,Takahashi è stato ritrovato senza vita nelle acque del lago dalla guardia costiera.

Creatore del manga e anime Yu-Gi-Oh!, un gioco di carte che si svolge in un mondo fantastico in cui i personaggi si sfidano a duello tramite carte che prendono vita durante il combattimento e da cui è stato poi tratto anche un gioco di carte collezionabili. Il nome, Yu-gi-oh!, significa ""re dei giochi"". Pubblicato in Giappone dalla Konami e in Occidente dalla Upper Deck Entertainment, era indirizzato a un pubblico molto giovane e negli anni ha ottenuto un grande successo anche fuori dal Giappone, pubblicato in oltre quaranta nazioni. Immediata la reazione nel mondo dei gamers.",la repubblica,https://www.repubblica.it/spettacoli/people/2022/07/07/news/kazuki_takahashi_inventore_del_gioco_yugioh_trovato_morto_annegato-356919455/?ref=search
